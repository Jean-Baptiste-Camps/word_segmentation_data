
PATROLOGIAE TOMUS VII.

LACTANTII / MARCELLINI / MARCELLI / EUSEBII / MELCHIADIS

TOMUS SECUNDUS ET ULTIMUS.


PARISIIS, EXCUDEBAT VRAYET, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J. P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS VII.


LACTANTII



TOMUS SECUNDUS ET ULTIMUS.


APPENDICES

AD SCRIPTA SS. PP.

MARCELLINI,



MARCELLI,



EUSEBII

ET

MELCHIADIS

, QUI IN SEXTO TOMO MEMORANTUR.

PARISIIS, EXCUDEBAT VRAYET, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


Volume title page
LUCII CAECILII FIRMIANI

LACTANTII



OPERA OMNIA,

AD PRAESTANTISSIMAM LENGLETII-DUFRESNOY EDITIONEM EXPRESSA; BUNEMANNI, O. F. FRITZSCHE, N. LE NOURRY CUM EMENDATIONIBUS TUM DISQUISITIONIBUS CRITICIS AUCTA: EDITIO NOVISSIMA, QUAE OMNIUM INSTAR ESSE POTEST, AD OCTOGINTA ET AMPLIUS MSS. CODICES EDITOSQUE QUADRAGINTA COLLATA NOTISQUE UBERIORIBUS ILLUSTRATA. SEQUUNTUR

APPENDICES

AD SCRIPTA SS. PP.

MARCELLINI,



MARCELLI,



EUSEBII

ET

MELCHIADIS,

QUI IN SEXTO TOMO MEMORANTUR.

LACTANTII TOMUS SECUNDUS ET ULTIMUS.


PARISIIS EXCUDEBAT VRAYET, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


[1Kb] ELENCHUS OPERUM QUAE IN HOC TOMO CONTINENTUR.

Liber de Opificio Dei. 	col. 9
Liber de Ira Dei. 	77
Dissertatio N. le Nourry in librum de Ira Dei. 	147
Disquisitio Nicolai de Lestocq in librum de Mortibus persecutorum. 	157
Appendix de duobus locis cod. ms. hujus libri. 	171
Dissertatio Henrici Dodwelli de Ripa Striga. 	175
Liber de Mortibus persecutorum. 	190
Lactantii fragmenta. 	275
Incerti auctoris PHOENIX Lactantio tributus. 	Ibid.
Incerti auctoris carmen de Passione Domini. 	283
Carmen de Pascha. 	285
Caecilii symphosii Aenigma. 	289
Stephani Balusii notae in librum de Mortibus persecutorum. 	297
Ejusdem in duo loca ejusdem libri duae epistolae. 	379
Petri Diazii sententia de quodam loco Lactantii corrupto. 	Ibid.
Epistola Baluzii ad Diazium. 	380
Ejusdem epist. ad Henricum de Noris. 	381
Epistola Joannis Columbi ad Gisbertum Cuperum. 	385
Lectori benevolo. 	387
De libro hoc judicia et testimonia aliquot. 	388
Joannis Columbi notae in librum de Mortibus persecutorum. 	389
Nicolai Toinardi monitum lectori. 	435
Notae Toinardi in librum de Mortibus persecutorum. 	Ibid.
Gisberti Cuperi notae. 	463
Pauli Baudri notae in librum de Mortibus persecutorum. 	587
Dissertatio N. le Nourry in librum de Mortibus persecutorum. 	839
Ejusdem disquisitiones dogmaticae in Lactantium. 	1011





Main volume text




[LUCIUS CAECILIUS FIRMIANUS LACTANTIUS.]




[Col. 0009]
[4Kb] LUCII CAECILII FIRMIANI LACTANTII DE OPIFICIO DEI, VEL FORMATIONE HOMINIS, LIBER, AD DEMETRIANUM AUDITOREM SUUM. (C)



[Col. 0009A] CAPUT PRIMUM. Prooemium et adhortatio ad Demetrianum.

Quam minime sim quietus et in summis necessitatibus, ex hoc libello poteris existimare; quem ad te rudibus pene verbis, prout ingenii mediocritas tulit, Demetriane, perscripsi, ut quotidianum studium meum et nosses, et non deessem tibi, praeceptor etiamnunc, sed honestioris rei meliorisque [Col. 0010A] doctrinae. Nam si te in litteris, nihil aliud quam linguam instruentibus, auditorem satis strenuum praebuisti: quanto magis in his veris, et ad vitam pertinentibus, docilior esse debebis? Apud quem nunc profiteor, nulla me necessitate vel rei, vel temporis impediri, quominus aliquid excudam, quo philosophi nostrae sectae, quam tuemur, instructiores doctioresque in posterum fiant; quamvis nunc male audiant, castigenturque vulgo, quod aliter [Col. 0011A] [5Kb] quam sapientibus convenit vivant, et vitia sub obtentu nominis celent, quibus illos aut mederi oportuit, aut ea prorsus effugere, ut beatum atque incorruptum sapientiae nomen vita ipsa cum praeceptis congruente praestarent. Ego tamen, ut nos ipsos simul et caeteros instruam, nullum laborem recuso. Neque enim possum oblivisci mei, tum praesertim, cum maxime opus sit meminisse; sicut ne tu quidem tui, ut spero, et opto. Nam licet te publicae rei necessitas a veris et justis operibus avertat: tamen fieri non potest, quin subinde in coelum aspiciat.

Mens sibi conscia recti.

Ego quidem laetor omnia tibi, quae pro bonis habentur, prospere fluere; sed ita, si nihil de statu mentis immutent. Vereor enim ne paulatim consuetudo, [Col. 0011B] et jucunditas earum rerum (sicut fieri solet) in animum tuum repat. Ideoque te moneo,

Et repetens iterumque monebo
ne oblectamenta ista terrae, pro magnis aut veris bonis habere te credas; quae sunt non tantum fallacia, quia dubia, verum etiam insidiosa, quia dulcia. Nam ille colluctator et adversarius noster scis quam sit astutus, et idem ipse violentus, sicuti nunc videmus. Is haec omnia, quae illicere possunt, pro laqueis habet, [Col. 0012A] et quidem tam subtilibus, ut oculos mentis effugiant, ne possint hominis provisione vitari. Summa ergo prudentia est, pedetentim procedere; quoniam utrobique saluti insidet, et offensacula pedibus latenter opponit. Itaque res tuas prosperas, in quibus nunc agis, suadeo ut pro tua virtute aut contemnas, si potes, aut non magnopere mireris. Memento et veri parentis tui, et in qua civitate nomen dederis, et cujus ordinis fueris. Intelligis profecto quid loquar. Nec enim te superbiae arguo, cujus in te ne suspicio quidem ulla est: sed ea quae dico, ad mentem referenda sunt, non ad corpus, cujus omnis ratio ideo comparata est, ut animo tanquam domino serviat, et regatur nutu ejus. Vas est quidem corpus quodammodo fictile, quo animus, id est homo ipse verus continetur, [Col. 0012B] et quidem non a Prometheo fictum (ut poetae loquuntur), sed a summo illo rerum conditore atque artifice Deo; cujus divinam providentiam perfectissimamque virtutem, nec sensu comprehendere, nec verbo enarrare possibile est.

Tentabo tamen, quoniam corporis et animi facta mentio est, utriusque rationem, quantum pusillitas intelligentiae meae pervidet, explicare. Quod officium hac de causa maxime suscipiendum puto, quod M. Tullius, vir ingenii singularis, in quarto de Republica [Col. 0013A] [21Kb] libro, cum id facere tentasset, nihil prorsus effecit; nam materiam late patentem angustis finibus terminavit, leviter summa quaeque decerpens. Ac ne ulla esset excusatio, cur eum locum non fuerit executus, ipse testatus est, nec voluntatem sibi defuisse, nec curam. In libro enim de Legibus primo, cum hoc idem summatim stringeret, sic ait: Hunc locum satis (ut mihi videtur) in iis libris, quos legistis, expressit Scipio. Postea tamen in libro de Natura deorum secundo, hoc idem latius exequi conatus est. Sed quoniam ne ibi quidem satis expressit, aggrediar hoc munus et sumam mihi audacter explicandum, quod homo disertissimus pene omisit intactum. Forsitan reprehendas, quod in rebus obscuris coner aliquid disputare; cum videas tanta temeritate homines extitisse, [Col. 0013B] qui vulgo philosophi nominantur, ut ea, quae abstrusa prorsus atque abdita Deus esse voluit, scrutarentur, ac naturam rerum coelestium terrenarumque conquirerent, quae a nobis longe remotae, neque oculis contrectari, neque tangi manu, neque percipi sensibus possunt: et tamen de illarum omnium ratione sic disputant, ut ea, quae afferunt, probata et cognita videri velint. Quid est tandem, cur nobis invidiosum quisquam putet, si rationem corporis nostri dispicere et contemplari velimus? Quae plane obscura [Col. 0014A] non est; quia ex ipsis membrorum officiis, et usibus partium singularum, quanta vi providentiae quidque factum sit, intelligere nobis licet.



CAPUT II. De generatione belluarum et hominis.

Dedit enim homini artifex ille noster ac parens Deus sensum atque rationem; ut ex eo appareret nos ab eo esse generatos, quia ipse intelligentia, ipse sensus ac ratio est. Caeteris animantibus quoniam rationalem istam vim non attribuit, quemadmodum tamen vita eorum tutior esset, ante providit. Omnes enim suis ex se pilis texit, quo facilius possent vim pruinarum ac frigorum sustinere. Singulis autem generibus, ad propulsandos impetus externos, sua [Col. 0014B] propria munimenta constituit; ut aut naturalibus telis repugnent fortioribus, aut quae sunt imbecilliora, subtrahant se periculis pernicitate fugiendi, aut quae simul, et viribus, et celeritate indigent, astu se protegant, aut latibulis sepiant. Itaque alia eorum, vel plumis levibus in sublime suspensa sunt, vel suffulta ungulis, vel instructa cornibus; quibusdam in ore arma sunt dentes, aut in pedibus adunci ungues; nullique munimentum ad tutelam sui deest.

[Col. 0015A] [5Kb] Si qua vero in praedam majoribus cedunt, ne tamen stirps eorum funditus interiret, aut in ea sunt relegata regione, ubi majora esse non possunt; aut acceperunt uberem generandi foecunditatem, ut et bestiis, quae sanguine aluntur, victus suppeteret ex illis, et illatam tamen cladem, ad conservationem generis, multitudo ipsa superaret. Hominem autem, ratione concessa, et virtute sentiendi atque eloquendi data, eorum, quae caeteris animantibus attributa sunt, fecit expertem, quia sapientia reddere poterat, quae illi naturae conditio denegasset, statuit nudum, et inermem, quia et ingenio poterat armari, et ratione vestiri. Ea vero ipsa, quae mutis data, et homini denegata sunt, quam mirabiliter homini ad pulchritudinem faciant, exprimi non potest. Nam si in homine ferinos dentes, aut cornua, aut ungues, [Col. 0015B] aut ungulas, aut caudam, aut varii coloris pilos addidisset; quis non sentiat quam turpe animal esset futurum, sicut muta, si nuda et inermia fingerentur? Quibus si detrahas, vel naturalem sui corporis vestem, vel ea quibus ex se armantur, nec speciosa poterunt esse, nec tuta; ut mirabiliter, si utilitatem cogites, instructa, si speciem, ornata videantur: adeo miro modo consentit utilitas cum decore.

Hominem vero, quem aeternum animal atque immortale fingebat, non forinsecus, ut caetera, sed interius armavit; nec munimentum ejus in corpore, [Col. 0016A] sed in animo posuit: quoniam supervacuum fuit, cum illi, quod erat maximum, tribuisset, corporalibus eum tegere munimentis; cum praesertim pulchritudinem humani corporis impedirent. Unde ego philosophorum, qui Epicurum sequuntur, amentiam soleo mirari, qui naturae opera reprehendunt, ut ostendant, nulla providentia instructum esse ac regi mundum; sed originem rerum insecabilibus ac solidis corporibus assignant, quorum fortuitis concursionibus universa nascantur, et nata sint. Praetereo quae ad ipsum mundum pertinentia vitio dant, in quo ridicule insaniunt; id sumo, quod ad rem, de qua nunc agimus, pertinet.



CAPUT III. De conditione pecudum et hominis.

[Col. 0016B] Queruntur, hominem nimis imbecillum et fragilem nasci, quam caetera animalia nascuntur; quae ut sunt edita ex utero, protinus in pedes suos erigi, et gestire discursibus, statimque aeri tolerando idonea esse, quod in lucem naturalibus indumentis munita processerint: hominem contra, nudum, et inermem tanquam ex naufragio in hujus vitae miserias projici et expelli; qui neque movere se loco, ubi effusus est, possit, nec alimentum lactis appetere, nec injuriam temporis ferre; itaque naturam, non matrem esse humani generis, sed novercam, quae cum mutis tam [Col. 0017A] [5Kb] liberaliter se gesserit, hominem vero sic effuderit, ut inops, et infirmus, et omni auxilio indigens, nihil aliud possit, quam fragilitatis suae conditionem ploratu ac fletibus suis ominari: scilicet,

Cui tantum in vita restet transire malorum.
Quae cum dicunt, vehementer sapere creduntur, propterea quod unusquisque inconsiderate suae conditioni ingratus est: ego vero illos nunquam tam desipere contendo, quam cum haec loquuntur. Considerans enim conditionem rerum, intelligo nihil fieri aliter debuisse, ut non dicam, potuisse, quia Deus potest omnia; sed necesse est, ut providentissima illa majestas id effecerit, quod erat melius et rectius.

Libet igitur interrogare istos divinorum operum reprehensores, quid in homine deesse, quia imbecillior nascitur, credant? Num idcirco minus educentur [Col. 0017B] homines? num minus ad summum robur aetatis provehantur; num imbecillitas aut incrementum impediat, aut salutem? quoniam quae desunt, ratio dependit. At hominis, inquiunt, educatio maximis laboribus constat: pecudum scilicet conditio melior, quod hae omnes, cum foetum ediderint, non nisi pastus sui curam gerunt; ex quo efficitur, ut uberibus sua sponte distentis, alimentum lactis foetibus ministretur, et id cogente natura, sine matrum sollicitudine appetant. Quid aves, quarum ratio diversa est, [Col. 0018A] nonne maximos suscipiunt in educando labores? ut interdum aliquid humanae intelligentiae habere videantur: nidos enim, aut luto aedificant, aut virgultis et frondibus construunt; et ciborum expertes incubant ovis; et quoniam foetus de suis corporibus alere datum non est, cibos convehunt, et totos dies in hujusmodi discursatione consumunt, noctibus vero defendunt, fovent, protegunt. Quid amplius facere homines possunt? nisi hoc solum fortasse, quod non expellunt adultos, sed perpetua necessitudine ac vinculo charitatis adjunctos habent. Quid, quod avium foetus multo fragilior est, quam hominis: quia non materno corpore ipsum animal edunt; sed quod materni corporis fotu et calore tepefactum, animal efficiat, quod tamen cum spiritu fuerit animatum, id vero implume ac tenerum, non modo volandi, sed ambulandi [Col. 0018B] quoque usu caret. Non ergo ineptissimus sit, si quis putet male cum volucribus egisse naturam, primum quod bis nascuntur; deinde, quod tam infirmae, ut sint quaesitis per laborem cibis a parentibus nutriendae. Sed illi fortiora eligunt, imbecilliora praetereunt.

Quaero igitur ab iis, qui conditionem pecudum suae praeferunt, quid eligant, si Deus his deferat optionem; utrum malint humanam sapientiam cum imbecillitate, an pecudum firmitatem cum illarum natura? Scilicet non tam pecudes sunt, ut non malint vel fragiliorem [Col. 0019A] [4Kb] multo, quam nunc est, dummodo humanam, quam illam irrationabilem firmitatem. Sed videlicet prudentes viri, neque hominis rationem volunt cum fragilitate, neque mutorum firmitatem sine ratione. Quod nihil est tam repugnans, tamque contrarium, quod unumquodque animal, aut ratio instruat necesse est, aut conditio naturae. Si naturalibus munimentis instruatur, supervacua ratio est. Quid enim excogitabit? quid faciet? aut quid molietur? aut in quo lumen illud ingenii ostendet, cum ea, quae possunt esse rationis, ultro natura concedat? Si autem ratione sit praeditum, quid opus erit sepimentis corporis? cum semel concessa ratio naturae munus possit implere: quae quidem tantum valet ad ornandum tuendumque hominem, ut nihil potuerit majus ac melius a Deo [Col. 0019B] dari. Denique cum et corporis non magni homo, et exiguarum virium, et valetudinis sit infirmae, tamen quoniam id, quod est majus accepit, et instructior est caeteris animalibus, et ornatior. Nam cum fragilis imbecillisque nascatur, tamen et a mutis omnibus tutus est, et ea omnia, quae firmiora nascuntur, etiamsi vim coeli fortiter patiuntur, ab homine tamen tuta esse non possunt. Ita fit, ut plus homini conferat ratio, quam natura mutis, quoniam in illis, neque magnitudo virium, neque firmitas corporis efficere potest, quominus aut opprimantur a nobis, aut nostrae subjecta sint potestati.

Potestne igitur aliquis, cum videat etiam boves lucas, aut equos, cum immanissimis etiam corporibus ac viribus servire homini, queri de opifice rerum [Col. 0019C] Deo, quod modicas vires, quod parvum corpus acceperit? nec beneficia in se divina pro merito aestimat, [Col. 0020A] quod est ingrati, aut (ut verius loquamur) insani. Plato, ut hos, credo, ingratos refelleret, naturae gratias egit, quod homo natus esset. Quod et ipsum quale sit, non est hujus materiae ponderare. Quanto melius, et sanius, qui sentit conditionem hominis esse meliorem, quam isti, qui se pecudes natos esse maluerunt. Quos si Deus in ea forte converterit animalia, quorum sortem praeferunt suae, jam profecto cupiant remigrare, magnisque clamoribus conditionem pristinam flagitent; quia non est tanti robur ac firmitas corporis, ut officio linguae careas, aut avium per aerem libera discursatio, ut manibus indigeas: plus enim manus praestant, quam levitas ususque pennarum, plus lingua, quam totius corporis fortitudo. Quae igitur amentia est, ea praeferre, quae, si [Col. 0020B] data sint, accipere detrectes?



CAPUT IV. De imbecillitate hominis.

Iidem queruntur, hominem morbis et immaturae morti esse subjectum. Indignantur videlicet, non deos se esse natos. Minime, inquiunt: sed ex hoc ostendimus, hominem nulla providentia esse factum, quod aliter fieri debuit. Quid si ostendero, id ipsum magna ratione provisum esse, ut morbis vexari posset, et vita saepe in medio cursus sui spatio rumperetur? Cum enim Deus animal, quod fecerat, sua sponte ad mortem transire cognovisset, ut mortem ipsam, quae est dissolutio naturae, capere posset, dedit ei fragilitatem, quae morti aditum ad dissolvendum [Col. 0020C] animal inveniret. Nam si ejus roboris fieret, ut ad eum morbus et aegritudo adire non posset, ne mors [Col. 0021A] [7Kb] quidem posset, quoniam mors sequela morborum est. Immatura vero mors quomodo abesset ab eo, cui esset constituta matura? Nempe nullum hominem mori volunt, nisi cum centesimum aetatis compleverit annum. Quomodo illis in tanta repugnantia rerum ratio poterit constare? Ut enim ante annos centum mori quisque non possit, aliquid illi roboris, quod sit immortale, tribuendum est. Quo concesso, necesse est conditionem mortis excludi. Id autem ipsum cujusmodi potest esse, quod hominem contra morbos et ictus extraneos solidum atque inexpugnabilem faciat? Cum enim constet ex ossibus, et nervis, et visceribus, et sanguine, quid horum potest esse tam firmum, ut fragilitatem repellat ac mortem? Ut igitur homo indissolubilis sit ante id tempus, quod illi [Col. 0021B] putant oportuisse constitui, ex qua ei materia corpus attribuent? Fragilia sunt omnia, quae videri, ac tangi possunt. Superest, ut aliquid ex coelo petant, quoniam in terra nihil est, quod non sit infirmum.

Cum ergo homo sic formandus esset a Deo, ut mortalis esset aliquando, res ipsa exigebat, ut terreno et fragili corpore fingeretur. Necesse est igitur, ut mortem recipiat quandolibet, quoniam corporalis est; corpus enim quodlibet solubile atque mortale est. Stultissimi ergo, qui de morte immatura queruntur; quoniam naturae conditio locum illi facit. Ita consequens erit, ut morbis quoque subjectus sit; neque enim patitur natura, ut abesse possit infirmitas ab eo corpore, quod aliquando solvendum est. Sed putemus [Col. 0021C] fieri posse, quemadmodum volunt, ut homo non [Col. 0022A] ea conditione nascatur, qua morbo mortive subjectus sit, nisi peracto aetatis suae spatio, ad ultimam processerit senectutem. Non igitur vident, si ita sit constitutum, quid sequatur, omni utique caetero tempore mori nullo modo posse: sed, si prohiberi ab altero victu potest, mori poterit; res igitur exigit, ut homini, qui ante certum diem mori non potest, ciborum alimentis, quia subtrahi possunt, opus non sit. Si opus cibo non erit, jam non homo ille, sed Deus fiet. Ergo (ut superius dixi) qui de fragilitate hominis queruntur, id potissimum queruntur, quod non immortales et sempiterni sint nati. Nemo, nisi senex, mori debet. Nempe ideo mori debet, quia Deus non est. Atqui mortalitas non potest cum immortalitate conjungi. Si enim mortalis est in senectute, immortalis [Col. 0022B] esse in adolescentia non potest; nec est ab eo conditio mortis aliena, qui quandoque moriturus est; nec ulla immortalitas est, cui sit terminus constitutus. Ita fit, ut et immortalitas exclusa in perpetuum, et ad tempus recepta mortalitas, hominem constituat in ea conditione, ut sit in qualibet aetate mortalis.

Quadrat igitur necessitas undique, nec debuisse aliter fieri, nec fas fuisse. Sed isti rationem sequentium non vident, quia semel erraverunt in ipsa summa. Exclusa enim de rebus humanis divina providentia, necessario sequebatur, ut omnia sua sponte sint nata. Hinc invenerunt illas minutorum seminum plagas, et concursiones fortuitas, quia rerum originem non videbant. In quas se angustias cum conjecissent, jam [Col. 0022C] cogebat eos necessitas existimare, animas cum corporibus [Col. 0023A] [5Kb] nasci, et item cum corporibus extingui. Assumpserant enim nihil fieri mente divina. Quod ipsum non aliter probare poterant, quam si ostenderent esse aliqua, in quibus videretur providentiae ratio claudicare. Reprehenderunt igitur ea, in quibus vel maxime divinitatem suam providentia mirabiliter expressit, ut illa, quae retuli de morbis et immatura morte, cum debuerint cogitare, his assumptis, quid necessario sequeretur (sequuntur autem illa, quae dixi) si morbum non reciperet, neque tectis, neque vestibus indigeret. Quid enim ventos, aut imbres, aut frigora metueret, quorum vis in eo est, ut morbos afferant? Idcirco enim accepit sapientiam, ut adversus nocentia fragilitatem suam muniat. Sequatur necesse est, ut quoniam retinendae rationis causa morbos capit, etiam mortem semper accipiat; quia is ad [Col. 0023B] quem mors non venit, firmus sit necesse est: infirmitas autem habet in se mortis conditionem; firmitas vero ubi fuerit, nec senectus locum potest habere, nec mors, quae sequitur senectutem.

Praeterea, si mors certae constituta esset aetati, fieret homo insolentissimus, et humanitate omni careret. Nam fere jura omnia humanitatis, quibus inter nos cohaeremus, ex metu, et conscientia fragilitatis oriuntur. Denique imbecilliora, et timidiora quaeque animalia congregantur, ut quoniam viribus tueri se nequeunt, multitudine tueantur: fortiora vero solitudines appetunt, quoniam robore viribusque confidunt. Homo quoque si eodem modo haberet ad propulsanda [Col. 0023C] pericula suppetens robur, nec ullius alterius [Col. 0024A] auxilio indigeret, quae societas esset? quaeve ratio? quae humanitas? aut quid esset tetrius homine? quid efferacius? quid immanius? Sed quoniam imbecillis est, nec per se potest sine homine vivere, societatem appetit, ut vita communis et ornatior fiat, et tutior. Vides igitur omnem hominis rationem in eo vel maxime stare, quod nudus fragilisque nascitur, quod morbis afficitur, quod immatura morte multatur. Quae si homini detrahantur, rationem quoque ac sapientiam detrahi, necesse est. Sed nimis diu de rebus apertis disputo, cum sit liquidum, nihil sine providentia, nec factum esse unquam, nec fieri potuisse. De cujus operibus universis, si nunc libeat disputare per ordinem, infinita materia est. Sed ego de uno corpore hominis tantum institui dicere, ut in eo divinae providentiae potestatem, quanta fuerit, ostendam [Col. 0024B] his dumtaxat in rebus, quae sunt comprehensibiles et apertae; nam illa quae sunt animae, nec subjici oculis, nec comprehendi queunt. Nunc de ipso vase hominis loquimur, quod videmus.



CAPUT V. De figuris animalium et membris.

In principio, cum Deus fingeret animalia, noluit ea in rotundam formae speciem conglobare atque colligere, ut et moveri ad ambulandum, et flectere se in quamlibet partem facile possent: sed ex ipsa corporis summa produxit caput; item produxit membra quaedam longius, quae vocantur pedes, ut alternis motibus solo fixa producerent animal, quo mens tulisset, aut [Col. 0024C] quo petendi cibi necessitas provocasset. Ex ipso autem [Col. 0025A] [4Kb] vasculo corporis quatuor fecit extantia: bina posterius, quae sunt in omnibus pedes; item bina capiti et collo proxima, quae varios animantibus usus praebent. In pecudibus enim ac feris sunt posterioribus pedes similes, in homine autem manus; quae non sunt ad ambulandum, sed ad faciendum temperandumque sunt natae. Est et tertium genus, in quo priora illa, neque pedes, neque manus sunt, sed alae, in quibus pennae per ordinem fixae volandi exhibent usum. Ita una fictio diversas species et usus habet. Atque ut ipsam corporis crassitudinem firmiter comprehenderet, majoribus et brevibus ossibus invicem colligatis, quasi carinam compegit, quam nos spinam dicimus, eamque noluit ex uno perpetuoque osse formare, ne gradiendi flectendique se facultatem animal non haberet. [Col. 0025B] Ex ejus parte quasi media costas, id est transversa et plana ossa porrexit in diversum, quibus clementer curvatis, et in se velut in circulum pene conductis, interna viscera contegantur, ut ea, quae mollia et minus valida fieri opus erat, illius solidae cratis amplexu possent esse munita. In summa vero constructionis ejus, quam similem navis carinae diximus, caput collocavit, in quo esset regimen totius animantis; datumque illi hoc nomen est, ut quidem Varro ad Ciceronem scribit, quod hinc capiant initium sensus ac nervi.

Ea vero, quae diximus de corpore, vel ambulandi, vel faciendi, vel volandi causa esse producta, neque [Col. 0025C] nimium longis, propter celerem mobilitatem, neque [Col. 0026A] nimium brevibus, propter firmitatem, sed et paucis et magnis ossibus constare voluit. Aut enim bina sunt ut in homine; aut quaterna, ut in quadrupede: quae tamen non fecit solida, ne in gradiendo pigritia et gravitas retardaret, sed cavata et ad vigorem corporis conservandum medullis intrinsecus plena; eaque rursus non aequaliter porrecta finivit: sed summas eorum partes crassioribus nodis conglobavit, ut et substringi nervis facilius, et verti tutius possent, unde sunt vertibula nominata. Eos nodos firmiter solidatos leni quodam operculo texit, quod dicitur cartilago; scilicet, ut sine attritu et sine sensu doloris aliquo flecterentur. Eosdem tamen non in unum modum informavit: alios enim fecit simplices, et in orbem rotundos, in iis dumtaxat articulis, in quibus moveri [Col. 0026B] membra in omnes partes oportebat, ut in scapulis; quoniam manus utrolibet agitari et contorqueri necessarium est: alios autem latos, et aequales, et in unam partem rotundos, et in his utique locis, ubi tantummodo curvari membra oportebat, ut in genibus et in cubitis, et in manibus ipsis. Nam sicut manus ex eo loco, unde oriuntur, ubique versus moveri, speciosum simul et utile fuit: sic profecto, si hoc idem etiam cubitis accideret, et supervacuus esset ejus modi motus, et turpis.

Jam enim manus amissa dignitate, quam nunc habet, mobilitate nimia proboscidi similis videretur, [Col. 0026C] essetque homo plane anguimanus: quod genus in illa [Col. 0027A] [5Kb] immanissima bellua mirabiliter effectum est. Deus enim, qui providentiam et potestatem suam multarum rerum mirabili varietate voluit ostendere, quoniam caput ejus animalis non tam longe porrexerat, ut terram posset ore contingere, quod erat futurum horribile atque tetrum, et quia os ipsum profusis dentibus sic armaverat, ut etiamsi contingeret, pascendi tamen facultatem dentes adimerent; produxit inter eos a summa fronte molle ac flexibile membrum, quo prendere, quo tenere quodlibet posset, ne rationem victus capiendi, vel dentium prominens magnitudo, vel cervicis brevitas impediret.



CAPUT VI. De Epicuri errore; et de membris eorumque usu.

Non possum hoc loco teneri, quominus Epicuri [Col. 0027B] stultitiam rursum coarguam; illius enim sunt omnia quae delirat Lucretius: qui, ut ostenderet animalia non artificio aliquo divinae mentis, sed, ut solet, fortuito esse nata; dixit, in principio mundi alias quasdam innumerabiles animantes miranda specie et magnitudine fuisse natas, sed eas permanere non potuisse, quod illas aut sumendi cibi facultas, aut coeundi generandique ratio defecisset. Videlicet ut et atomis suis locum faceret per infinitum et inane volitantibus, divinam providentiam voluit excludere. Sed cum videret in omnibus quae spirant. mirabilem [Col. 0028A] Providentiae inesse rationem, quae (malum!) vanitas erat dicere fuisse animalia prodigiosa, in quibus nascendi ratio cessaret?

Quoniam igitur omnia quae videmus cum ratione nata sunt, id enim ipsum nasci, efficere nisi ratio non potest, manifestum est, nihil omnino rationis expers potuisse generari. Ante enim provisum est in singulis quibusque fingendis, quatenus et ministerio membrorum ad necessaria vitae uteretur, et quatenus adjugatis corporibus elata soboles, universas generatim conservaret animantes. Nam si peritus architectus, cum magnum aliquod aedificium facere constituit, primo omnium cogitat, quae summa perfecti aedificii futura sit, et ante emetitur, quem locum leve pondus expectet, ubi magni operis statura sit moles, quae columnarum [Col. 0028B] intervalla, qui, aut ubi aquarum cadentium decursus et exitus, et receptacula, haec, inquam, prius providet, ut quaecumque sunt perfecto jam operi necessaria, cum ipsis fundamentis pariter ordiatur: cur Deum quisquam putet in machinandis animalibus non ante providisse, quae ad vivendum necessaria essent, quam ipsam vitam daret? Quae utique constare non posset, nisi prius effecta essent quibus constat.

Videbat igitur Epicurus in corporibus animalium divinae rationis solertiam: sed ut efficeret, quod ante imprudenter assumpserat, adjecit aliud deliramentum superiori congruens. Dixit enim, neque oculos ad [Col. 0029A] [5Kb] videndum esse natos, neque aures ad audiendum, neque pedes ad ambulandum, quoniam membra haec prius nata sunt quam esset usus videndi, et audiendi, et ambulandi: sed horum omnia officia ex natis extitisse. Vereor ne hujusmodi portenta et ridicula refutare non minus ineptum esse videatur. Sed libet ineptire, quoniam cum inepto agimus, ne se ille nimis argutum putet. Quid ais, Epicure? Non sunt ad videndum oculi nati? Cur igitur vident? Postea, inquit, usus eorum apparuit. Videndi ergo causa nati sunt; siquidem nihil possunt aliud quam videre. Item membra caetera, cujus rei causa nata sunt, ipse usus ostendit: qui utique nullo modo posset existere, nisi essent membra omnia tam ordinate, tam providenter effecta, ut usum possent habere.

[Col. 0029B] Quid enim, si dicas aves non ad volandum esse natas, neque feras ad saeviendum, neque pisces ad natandum, neque homines ad sapiendum; cum appareat ei naturae, officioque servire animantes, ad quod est quaeque generata? Sed videlicet qui summam ipsam veritatis amisit, semper erret necesse est. Si enim non providentia, sed fortuitis atomorum concursionibus nascuntur omnia, cur nunquam fortuito accidit, sic coire illa principia, ut efficerent [Col. 0030A] animal ejusmodi, quod naribus potius audiret, odoraretur oculis, auribus cerneret? Si enim primordia nullum genus positionis inexpertum relinquunt, oportuit ejusmodi quotidie monstra generari, in quibus et membrorum ordo praeposterus, et usus longe diversus existeret. Cum vero universa genera, et universa quoque membra leges suas, et ordines, et usus sibi attributos tueantur, manifestum est nihil fortuito esse factum, quoniam divinae rationis dispositio perpetua servatur. Verum alias refellemus Epicurum; nunc de providentia (ut coepimus) disseramus.



CAPUT VII. De omnibus corporis partibus.

[Col. 0030B] Deus igitur solidamenta corporis, quae ossa dicuntur, nodata et adjuncta invicem nervis alligavit atque constrinxit, quibus mens, si excurrere, aut resistere velit, tanquam retinaculis uteretur; et quidem nullo labore, nulloque conatu: sed vel minimo nutu totius corporis molem temperaret ac flecteret. Haec autem visceribus operuit, ut quemque locum decebat, ut quae solida essent, conclusa tegerentur. Item visceribus ipsis venas admiscuit, quasi rivos [Col. 0031A] [6Kb] per corpus omne divisos, per quas discurrens humor, et sanguis, universa membra succis vitalibus irrigaret; et ea viscera, formata in eum modum, qui unicuique generi ac loco aptus fuit, superjecta pelle contexit, quam vel sola pulchritudine decoravit, vel setis adoperuit, vel squamis munivit, vel plumis insignibus adornavit. Illud vero commentum Dei mirabile, quod una dispositio, et unus habitus, innumerabiles imaginis praeferat varietates. Nam in omnibus fere, quae spirant, eadem series et ordo membrorum est. Primum enim caput, et huic annexa cervix. Item collo pectus adjunctum, et ex eo prominentes armi, adhaerens pectori venter. Item ventri subnexa genitalia. Ultimo loco femina pedesque.

[Col. 0031B] Nec solum membra suum tenorem ac situm in omnibus servant, sed etiam partes membrorum. Nam in uno capite ipso certam sedem possident aures, certam oculi, nares item, os quoque, et in eo dentes, et lingua. Quae omnia cum sint eadem in omnibus animantibus, tamen infinita et multiplex diversitas figuratorum est; quod ea quae dixi, aut productiora, aut contractiora lineamentis varie differentibus comprehensa sunt. Quid, illud nonne divinum, quod in tanta [Col. 0032A] viventium multitudine, unumquodque animal in sui genere et specie pulcherrimum est? ut si quid vicissim de altero in alterum transferatur, nihil impeditius ad utilitatem, nihil deformius ad aspectum videri necesse sit: ut si elephanto cervicem prolixam tribuas, aut camelo brevem; vel si serpentibus pedes, aut pilos addas, in quibus porrecti aequaliter corporis longitudo nihil aliud exhibeat, nisi ut maculis terga distincti, et squammarum laevitate suffulti, in lubricos tractus sinuosis flexibus laberentur. In quadrupedibus autem, idem opifex contextum spinae a summo capite deductum longius extra corpus eduxit, et acuminavit in caudam, ut obscoenae corporis partes, vel propter foeditatem tegerentur, vel propter teneritudinem munirentur, ut animalia quaedam minuta et nocentia motu [Col. 0032B] ejus arcerentur a corpore: quod membrum si detrahas, imperfectum fit animal, ac debile. Ubi autem ratio, et manus est, tam non est id necessarium, quam indumentum pilorum: adeo in suo quaeque genere aptissime congruunt, ut neque nudo quadrupede, neque homine tecto excogitari quidquam turpius possit.

Sed tamen cum ipsa nuditas hominis mire ad pulchritudinem valeat, non tamen etiam capiti congruebat; [Col. 0033A] [23Kb] quanta enim in eo futura deformitas esset, ex calvitio apparet. Texit ergo illud pilo; et quia in summo futurum erat; quasi summum aedificii culmen ornavit: qui ornatus non est in orbem coactus, aut in figuram pilei teres factus, ne quibusdam partibus nudis esset informis, sed alicubi effusus, alicubi retractus pro cujuslibet loci decentia. Frons ergo vallata per circuitum, et a temporibus effusi ante aures capilli, et earum summae partes in coronae modum cinctae, et occipitium omne contectum, speciem miri decoris ostentant. Jam barbae ratio incredibile est quantum conferat, vel ad dignoscendam corporum maturitatem, vel ad differentiam sexus, vel ad decorem virilitatis ac roboris; ut videatur omnino non constatura fuisse totius operis ratio, si quidquam aliter esset effectum.



[Col. 0033B] CAPUT VIII. De hominis partibus, oculis et auribus.

Nunc rationem totius hominis ostendam, singulorumque [Col. 0034A] membrorum, quae in corpore aperta, aut operta sunt, utilitates et habitus explicabo. Cum igitur statuisset Deus ex omnibus animalibus solum hominem facere coelestem, caetera universa terrena, hunc ad coeli contemplationem rigidum erexit, bipedemque constituit, scilicet ut eodem spectaret, unde illi origo est; illa vero depressit ad terram, ut quia nulla his immortalitatis expectatio est, toto corpore in humum projecta ventri pabuloque servirent. Hominis itaque solius recta ratio, et sublimis status, et vultus Deo patri communis ac proximus, originem suam, fictoremque testatur. Ejus prope divina mens, quia non tantum animantium, quae sunt in terra, sed etiam sui corporis est sortita dominatum, in summo capite collocata, tanquam in arce sublimis speculatur omnia, et contuetur. Hanc ejus aulam, non obductam [Col. 0034B] porrectamque formavit, ut in mutis animalibus, sed orbi et globo similem; quod omnis rotunditas perfectae rationis est, ac figurae. Eo igitur mens et ignis ille divinus tanquam coelo tegitur: cujus cum summum [Col. 0035A] [21Kb] fastigium naturali veste texisset, priorem partem, quae dicitur facies, necessariis membrorum ministeriis et instruxit pariter et ornavit.

Ac primum, quod oculorum orbes concavis foraminibus conclusit, a quo foratu frontem nominatam Varro existimavit; et eos, neque minus, neque amplius, quam duos esse voluit, quod ad speciem nullus est perfectior numerus, quam duorum: sicut et aures duas, quarum duplicitas incredibile est quantam pulchritudinem praeferat, quod tum pars utraque similitudine ornata est, tum ut venientes altrinsecus voces facilius colligantur; nam et forma ipsa mirandum in modum ficta, quod earum foramina noluit esse nuda et inobsepta, quod et minus decorum et utile minus fuisset, quoniam simplicium [Col. 0035B] cavernarum angustias praetervolare vox posset, nisi [Col. 0036A] exceptam per cavos sinus, et repercussu retentam foramina ipsa cohiberent: illis similia vasculis, quibus impositis solent angusti oris vasa compleri.

Eas igitur aures (quibus est inditum nomen a vocibus hauriendis, unde Virgilius:

. . . . . . Vocemque his auribus hausi;
aut quia vocem ipsam Graeci vocant, ab auditu, per immutationem litterae, aures velut audes sunt nominatae) noluit Deus artifex mollibus pelliculis informare, quae pulchritudinem demerent pendulae atque flaccentes, neque duris ac solidis ossibus, ne ad usum inhabiles essent immobiles ac rigentes: sed quod esset horum medium excogitavit, ut eas cartilago mollior alligaret, et haberent aptam simul et [Col. 0036B] flexibilem firmitatem. In his audiendi tantum officium [Col. 0037A] [6Kb] constitutum est, sicut in oculis videndi; quorum praecipue inexplicabilis est ac mira subtilitas, quia eorum orbes gemmarum similitudinem praeferentes, ab ea parte qua videndum fuit, membranis perlucentibus texit, ut imagines rerum contra positarum tanquam in speculo refulgentes, ad sensum intimum penetrarent. Per eas igitur membranas sensus ille, qui dicitur mens, ea quae sunt foris transpicit. Ne forte existimes, aut imaginum incursione nos cernere (ut philosophi dixerunt) quoniam videndi officium in eo debet esse quod videt, non in eo quod videtur: aut intentione aeris, cum acie aut effusione radiorum, quoniam, si ita esset, radium quem oculis advertimus, videremus, donec intentus aer cum acie, aut effusi radii ad id quod videndum esset [Col. 0037B] pervenirent.

Cum autem videamus eodem momento temporis, plerumque vero aliud agentes, nihilominus tamen universa quae contra sunt posita intueamur, verius et [Col. 0038A] manifestius est mentem esse, quae per oculos ea quae sunt opposita, transpiciat, quasi per fenestras lucente vitro, aut speculari lapide obductas. Et idcirco mens, et voluntas ex oculis saepe dignoscitur. Quod quidem ut refelleret Lucretius, ineptissimo usus est argumento. Si enim mens (inquit) per oculos videt, erutis et effossis oculis magis videret; quoniam evulsae cum postibus fores plus inferunt luminis, quam si fuerint obductae. Nimirum ipsi, vel potius Epicuro, qui eum docuit, effossi oculi erant, ne viderent, effossos orbes, et ruptas oculorum fibras, et fluentem per venas sanguinem, et crescentes ex vulneribus carnes, et obductas ad ultimum cicatrices nihil posse lucis admittere, nisi forte auribus oculos similes nasci volebat; ut non tam oculis, quam foraminibus [Col. 0038B] cerneremus: quo nihil ad speciem foedius, ad usum inutilius fieri potest. Quantulum enim videre possemus, si mens ab intimis penetralibus capitis per exiguas cavernarum rimulas attenderet; ut [Col. 0039A] [11Kb] si quis velit transpicere per cicutam, non plus profecto cernat, quam cicutae ipsius capacitas comprehendat. Itaque ad videndum membris potius in orbem conglobatis opus fuit, ut visus in latum spargeretur, et quae in primori facie adhaererent, ut libere possent omnia contueri. Ergo ineffabilis divinae providentiae virtus fecit duos simillimos orbes, eosque ita devinxit, ut non in totum converti, sed moveri tamen ac flecti cum modo possent. Orbes autem ipsos humoris puri ac liquidi plenos esse voluit, in quorum media parte scintillae luminum conclusae tenerentur, quas pupillas nuncupamus, in quibus puris ac subtilibus cernendi sensus ac ratio continetur, Per eos igitur orbes seipsam mens intendit ut videat, miraque ratione in unum miscetur et conjungitur [Col. 0039B] amborum luminum visus.



CAPUT IX. De sensibus eorumque vi.

Libet hoc loco illorum reprehendere vanitatem, qui dum volunt ostendere sensus falsos esse, multa colligunt, in quibus oculi fallantur; inter quae illud etiam, quod furiosis et ebriis omnia duplicia videantur: quasi vero ejus erroris obscura sit causa. Ideo enim fit, quia duo sunt oculi. Sed quomodo id fiat, accipe. Visus oculorum intentione animi constat. Itaque quoniam mens (ut supra dictum est) oculis tanquam fenestris utitur, non tantum hoc ebriis aut insanis [Col. 0040A] accidit, sed et sanis, ac sobriis. Nam si aliquid nimis propius admoveas, duplex videbitur; certum est enim intervallum, ac spatium, quo acies oculorum coït. Item si retrorsum avoces animum, quasi ad cogitandum, et intentionem mentis relaxes, tum acies oculi utriusque diducitur, tunc singuli videre incipiunt separatim.

Si animum rursus intenderis, aciemque direxeris, coit in unum quidquid duplex videbatur. Quid ergo mirum, si mens veneno, ac potentia vini dissoluta, dirigere se non potest ad videndum, sicut ne pedes quidem ad ambulandum, nervis stupescentibus debiles? aut si vis furoris in cerebrum saeviens concordiam disjungit oculorum? Quod adeo verum est, ut luscis hominibus, si aut insani, aut ebrii fiant, nullo [Col. 0040B] modo possit accidere, ut aliquid duplex videant. Quare si ratio apparet, cur oculi fallantur, manifestum est non esse falsos sensus; qui aut non falluntur, si sunt puri et integri, aut si falluntur, mens tamen non fallitur, quae illorum novit errorem.



CAPUT X. De exterioribus hominis membris, eorumque usu.

Sed nos ad Dei opera revertamur. Ut igitur oculi munitiores essent ab injuria, eos ciliorum tegminibus occuluit; unde oculos dictos esse, Varroni placet. Nam et ipsae palpebrae, quibus mobilitas inest, et palpitatio vocabulum tribuit, pilis in ordine stantibus [Col. 0041A] [49Kb] vallatae, septum oculis decentissimum praebent. Quarum motus assiduus incomprehensibili celeritate concurrens, et videndi tenorem non impedit, et reficit obtutum. Acies enim, id est membrana illa perlucens, quam siccari et obarescere non oportet, nisi humore assiduo tersa pure niteat, obsolescit. Quid ipsa superciliorum fastigia pilis brevibus adornata? nonne, quasi aggeribus, et munimentum oculis, ne quid superne incidat, et speciem simul praestant? Ex quorum confinio nasus exoriens, et veluti aequali porrectus jugo, utramque aciem simul et discernit et munit. Inferius quoque genarum non indecens tumor, in similitudinem collium leniter exurgens, ab omni parte oculos efficit tutiores; provisumque est ab artifice summo, ut si quis forte vehementior ictus extiterit, eminentibus repellatur. Nasi vero pars superior [Col. 0041B] usque ad medium solida formata est, inferior autem cartilagine adhaerente mollita, ut ad usum digitorum possit esse tractabilis. In hoc autem, quamvis simplici membro, tria sunt officia constituta; unum ducendi spiritus; alterum capiendi odoris; tertium ut per ejus cavernas purgamenta cerebri defluant: quas ipsas Deus quam mirabili, quam divina [Col. 0042A] ratione molitus est, ut tamen hiatus ipse nasi oris speciem non deformaret. Quod erat plane futurum, si unum ac simplex foramen pateret. At id velut pariete per medium ducto intersepsit atque divisit, fecitque ipsa duplicitate pulcherrimum. Ex quo intelligimus quantum dualis numerus, una et simplici compage solidatus, ad rerum valeat perfectionem.

Nam cum sit corpus unum, tamen totum ex simplicibus membris constare non poterat, nisi ut essent partes vel dextrae, vel sinistrae. Itaque ut pedes duo, et item manus, non tantum ad utilitatem aliquam usumque, vel gradiendi, vel faciendi valent, sed et habitum, decoremque admirabilem conferunt: sic in capite, quod totius divini operis quasi culmen est, et auditus, in duas aures, et visus in duas acies, et odoratio [Col. 0042B] in duas nares a summo artifice divisa est: quia cerebrum, in quo sentiendi ratio est, quamvis sit unum, tamen in duas partes membrana interveniente discretum est. Sed et cor, quod sapientiae domicilium videtur, licet sit unum, duos tamen intrinsecus sinus habet, quibus fontes vivi sanguinis continentur, septo intercedente divisi; ut sicut in ipso mundo summa [Col. 0043A] [6Kb] rerum vel de simplici duplex, vel de duplici simplex, et gubernat, et continet totum: ita in corpore de duobus universa compacta, indissociabilem praetenderent unitatem. Oris quoque species, et rictus ex transverso patefactus, quam utilis, quam decens sit, enarrari non potest: cujus usus in duobus constat officiis, sumendi victus, et loquendi.

Lingua intus inclusa, quae vocem motibus suis in verba discernit, et est interpres animi; nec tamen sola potest per se loquendi munus implere, nisi acumen suum palato illiserit, nisi juta vel offensione dentium, vel compressione labiorum: dentes tamen plus conferunt ad loquendum; nam et infantes non ante incipiunt fari, quam dentes habuerint, et senes amissis dentibus ita balbutiunt, ut ad infantiam re [Col. 0043B] voluti denuo esse videantur. Sed haec ad hominem solum pertinent, aut ad aves, in quibus acuminata et vibrata certis motibus lingua, innumerabiles cantuum flexiones, et sonorum varios modos exprimit. Habet praeterea et aliud officium, quo in omnibus, sed tamen solo in mutis utitur, quod contritos et commolitos dentibus cibos colligit, et conglobatos vi sua deprimit, [Col. 0044A] et transmittit ad ventrem. Itaque Varro a ligando cibo putat linguae nomen impositum. Bestias etiam potu adjuvat; protenta enim cavataque hauriunt aquam, eamque comprehensam linguae sinu, ne tarditate ac mora effluat, ad palatum celeri mobilitate complodunt. Haec itaque palati concavo tanquam testudine tegitur; eamque dentium septis Deus quasi muro circumvallavit.

Dentes autem ipsos mirabili modo per ordinem fixos, ne nudi ac restricti magis horrori quam ornamento essent, gingivis mollibus, quae a gignendis dentibus nominantur, ac deinde labiorum tegminibus honestavit, quorum durities, sicut in molari lapide, major est et asperior, quam in caeteris ossibus, ut ad conterendos cibos pabulumque sufficerent. Labra [Col. 0044B] ipsa, quae quasi antea cohaerebant, quam decenter intercidit; quorum superius sub ipsa medietate narium lacuna quadam levi, quasi valle signavit, inferius honestatis gratia foras molliter explicavit. Nam quod attinet ad saporem capiendum, fallitur, quisquis hunc sensum palato inesse arbitratur; lingua est enim, qua sapores sentiuntur: nec tamen tota; nam partes [Col. 0045A] [73Kb] ejus, quae sunt ab utroque latere teneriores, saporem subtilissimis sensibus trahunt. Et cum neque ex cibo quidquam, neque ex potione minuatur; tamen inenarrabili modo penetrat ad sensum sapor, eadem ratione, qua nihil de quaque materia odoris capio decerpit.

Caetera quam decora sint, vix exprimi potest. Deductum clementer a genis mentum, et ita inferius conclusum, ut acumen ejus extremum signare videatur leviter impressa divisio; rigidum ac teres collum; scapulae velut mollibus jugis a cervice demissae; valida et substricta nervis ad fortitudinem brachia; insignibus toris extantium lacertorum vigens robur; utilis ac decens flexura cubitorum. Quid dicam de manibus, rationis ac sapientiae ministris? quas solertissimus [Col. 0045B] artifex plano ac modice concavo sinu fictas, ut si quid tenendum sit, apte possit insidere, in digitos terminavit: in quibus difficile est expedire, utrumne [Col. 0046A] species, an utilitas major sit. Nam et numerus perfectus, ac plenus, et ordo ac gradus decentissimus, et articulorum parium curvatura flexibilis, et forma unguium rotunda, concavis tegminibus digitorum fastigia comprehendens atque firmans, ne mollitudo carnis in tenendo cederet, magnum praebet ornatum. Illud vero ad usum miris modis habile, quod unus a caeteris separatus cum ipsa manu oritur, et in diversum maturius funditur: qui se velut obvium caeteris praebens, omnem tenendi faciendique rationem vel solus, vel praecipue possidet, tamquam rector omnium atque moderator; unde etiam pollicis nomen accepit, quod vi et potestate inter caeteros polleat. Duos quidem articulos extantes habet, non ut alii ternos, sed unus ad manum carne connectitur pulchritudinis [Col. 0046B] gratia. Si enim fuisset tribus articulis et ipse discretus, foeda et indecora species ademisset manibus honestatem.

[Col. 0047A] [56Kb] Jam pectoris latitudo sublimis, et exposita oculis, mirabilem prae se fert habitus sui dignitatem. Cujus haec causa est, quod videtur hominem solum Deus veluti supinum formasse (nam fere nullum aliud animal jacere in tergum potest), mutas autem animantes quasi alterno latere jacentes finxisse, atque ad terram compressisse. Idcirco illis angustum pectus, et ab aspectu remotum, et ad terram versus abjectum: homini autem patens et erectum; quia plenum rationis a coelo datae, humile, aut indecens esse non debuit. Papillae quoque leviter eminentes, et fuscioribus ac parvis orbibus coronatae, non nihil addunt venustatis, foeminis ad alendos foetus datae, maribus ad solum decus, ne informe pectus, et quasi mutilum videretur. Huic subdita est planities ventris, quam [Col. 0047B] mediam fere umbilicus non indecenti nota signat, ad hoc factus, ut per eum foetus, dum est in utero, nutriatur.



[Col. 0048A] CAPUT XI. De intestinis in homine, eorumque usu.

Sequitur necessario, ut de internis quoque visceribus dicere incipiam: quibus non pulchritudo, quia sunt abdita, sed utilitas incredibilis attributa est, quoniam opus fuerat, ut terrenum hoc corpus succo aliquo de cibis ac potibus aleretur, sicut terra ipsa imbribus ac pruinis. Providentissimus artifex in medio ejus receptaculum cibis fecit, quibus concoctis et liquefactis, vitales succos membris omnibus dispertiret. Sed cum homo constet ex corpore atque anima, illud quod supra dixi receptaculum, soli corpori praestat alimentum: animae vero aliam sedem dedit. Fecit enim genus quoddam viscerum molle atque [Col. 0048B] rarum, quod pulmonem vocamus, in quod spiritus reciproca vicissitudine commearet; eumque non in uteri modum finxit, ne effunderetur simul spiritus, aut inflaret simul. Ideoque ne plenum quidem viscus effecit, sed inflabile, atque aeris capax; ut paulatim [Col. 0049A] [34Kb] spiritum reciperet, dum vitalis ventus per illam spargitur raritatem, et eumdem rursus paulatim redderet, dum se ex illo explicat. Ipsa enim vicissitudo flandi et spirandi, respirandique tractus, vitam sustentat in corpore.

Quoniam ergo duo sunt in homine receptacula, unum aeris, quod alit animam, alterum ciborum, quod alit corpus, ut flecti cervix, ac moveri facile possit, duas esse per collum fistulas necesse est, cibalem, ac spiritalem, quarum superior ab ore ad ventrem ferat, inferior a naribus ad pulmonem. Quarum ratio, et natura diversa est. Ille enim qui est ab ore transitus, mollis effectus est, et qui semper clausus cohaereat sibi, sicut os ipsum; quoniam potus, et cibus, dimota et patefacta gula, quia corporales [Col. 0049B] sunt, spatium sibi transmeandi faciunt. Spiritus contra, qui est incorporalis, ac tenuis, quia spatium sibi facere non poterat, accepit viam patentem, quae [Col. 0050A] vocatur gurgulio. Is constat ex ossibus flexuosis ac mollibus, quasi ex annulis in cicutae modum invicem compactis et cohaerentibus; patetque semper hic transitus. Nullam enim requiem meandi habere spiritus potest, quia is, qui semper commeat, demissa utiliter de cerebro membri portione, cui uva nomen est, velut occursu quodam refraenatur, ne aut teneritudinem domicilii cum impetu veniens attracta pestilenti aura corrumpat, aut totam nocendi violentiam internis receptaculis perferat. Ideoque etiam nares breviter sunt apertae, quae idcirco sic nominantur, quia per eas vel odor, vel spiritus nare non desinit, quae sunt hujus fistulae quasi ostia. Tamen haec fistula spiritalis non tantum ad nares, verum ad os quoque interpatet in extremis palati regionibus, ubi se colles faucium spectantes uvam tollere incipiunt in tumorem. [Col. 0050B] Cujus rei causa et ratio non obscura est; loquendi enim facultatem non haberemus, si, ut gulae iter ad os tantum, ita gurgulio ad nares tantum pateret, [Col. 0051A] [11Kb] nec procedens ex eo spiritus efficere vocem sine linguae ministerio posset.

Aperuit igitur viam voci divina solertia ex illa fistula spiritali, ut posset lingua ministerio suo fungi, et vocis ipsius inoffensum tenorem pulsibus suis in verba concidere. Qui meatus, si aliquo modo interceptus sit, mutum faciat necesse est. Errat enim profecto quisquis aliam causam putat, cur homines muti sint. Non enim (ut vulgo creditur) vinctam gerunt linguam: sed ii vocalem illum spiritum per nares quasi mugientes profundunt, quod voci transitus ad os aut nullus omnino est, aut non sic patens ut plenam vocem possit emittere. Quod plerumque natura fit; aliquando etiam casu accidit, ut morbo aliquo hic aditus obseptus vocem non transmittat ad [Col. 0051B] linguam, faciatque de loquentibus mutos. Quod cum acciderit, auditum quoque obstrui necesse est; ut quia vocem emittere non potest, ne admittere quidem possit. Loquendi ergo causa patefactus est hic meatus. Illud quoque praestat, ut in lavacris celebrandis, quia nares calorem ferre non possunt, aer fervens ore ducatur; item, si forte spiramenta narium frigoris pituita praecluserit, per os auram trahere possimus, ne obstructa meandi facultate, spiritus stranguletur. Cibi vero in alvum recepti, et cum potus humore permixti, cum jam calore percocti fuerint, eorum succus inenarrabili modo per membra [Col. 0052A] diffusus, irrigat universum corpus, et vegetat.

Intestinorum quoque multiplices spirae, ac longitudo in se convoluta, et uno tamen substricta vinculo, quam mirificum Dei opus est? Nam ubi maceratos ex se cibos alvus emiserit, paulatim per illos internorum anfractus extruduntur, ut quidquid ipsis inest succi, quo corpus alitur, membris omnibus dividatur. Et tamen necubi forte obhaereant, ac resistant, quod fieri poterat, propter ipsorum voluminum flexiones in se saepe redeuntes, et fieri sine pernicie non poterat, oblevit ea intrinsecus crassiore succo, ut purgamenta illa ventris ad exitus suos facilius per lubricum niterentur. Illa quoque ratio subtilissima est, quod vesica, cujus usum volucres non habent, cum sit ab intestinis separata, nec ullam habeat fistulam, [Col. 0052B] qua ex illis urinam trahat, completur tamen, et humore distenditur. Id quomodo fiat, non est difficile pervidere, intestinorum enim partes, quae ab alvo cibum potumque suspiciunt, patentiores sunt quam caeterae spirae, et multo tenuiores. Hae vesicam circumplectuntur, et continent: ad quas partes cum potus et cibus mixta pervenerint, fimum quidem crassius fit, et transmeat, humor autem omnis per illam teneritudinem percolatur, eumque vesica, cujus aeque tenuis subtilisque membrana est, absorbet, et colligit, ut foras, qua natura exitum patefecit, emittat.



[Col. 0053A] CAPUT XII. [92Kb] De utero, et conceptione, atque sexibus.

De utero quoque et conceptione, quoniam de internis loquimur, dici necesse est, ne quid praeterisse videamur: quae quanquam in operto latent, sensum tamen atque intelligentiam latere non possunt. Vena in maribus, quae seminium continet, duplex est, paulo interior quam illud humoris obscoeni receptaculum. Sicut enim renes duo sunt, ita testes, ita et venae seminales duae, in una tamen compage cohaerentes; quod videmus in corporibus animalium, cum interfecta patefiunt: sed illa dexterior masculinum [Col. 0053B] continet semen, sinisterior foemininum; et omnino [Col. 0054A] in toto corpore pars dextra masculina est, sinistra vero foeminina. Ipsum semen quidam putant ex medullis tantum, quidam ex omni corpore ad venam genitalem confluere, ibique concrescere. Sed hoc, humana mens, quomodo fiat, non potest comprehendere. Item in foeminis uterus in duas se dividit partes, quae in diversum diffusae ac reflexae, circumplicantur, sicut arietis cornua. Quae pars in dextram retorquetur, masculina est; quae in sinistram foeminina.

Conceptum igitur Varro et Aristoteles sic fieri arbitrantur. Aiunt non tantum maribus inesse semen, verum etiam foeminis, et inde plerumque matribus [Col. 0054B] similes procreari: sed earum semen sanguinem esse [Col. 0055A] [58Kb] purgatum, quod si recte cum virili mixtum sit, utraque concreta et simul coagulata informari: et primum quidem cor hominis effingi, quod in eo sit et vita omnis et sapientia; denique totum opus quadragesimo die consummari. Ex abortionibus haec fortasse collecta sunt. In avium tamen foetibus primum oculos fingi dubium non est, quod in ovis saepe deprehendimus. Unde fieri non posse arbitror, quin fictio a capite sumat exordium.

Similitudines autem in corporibus filiorum sic fieri putant. Cum semina inter se permixta coalescunt, si virile superaverit, patri similem provenire, seu marem, [Col. 0055B] seu foeminam; si muliebre praevaluerit, progeniem [Col. 0056A] cujusque sexus ad imaginem respondere maternam. Id autem praevalet e duobus, quod fuerit uberius; alterum enim quodammodo amplectitur et includit: hinc plerumque fieri, ut unius tantum lineamenta praetendat. Si vero aequa fuerit ex pari semente permixtio, figuras quoque misceri; ut soboles illa communis, aut neutrum referre videatur, quia totum ex altero non habet, aut utrumque, quia partem de singulis mutuata est. Nam in corporibus animalium videmus, aut confundi parentum colores, ac fieri tertium neutri generantium simile; aut utriusque sic exprimi, ut discoloribus membris per omne corpus concors mixtura [Col. 0056B] varietur. Dispares quoque naturae hoc modo [Col. 0057A] [110Kb] fieri putantur. Cum forte in laevam uteri partem masculinae stirpis semen inciderit, marem quidem gigni opinatio est; sed quia sit in foeminina parte conceptus, aliquid in se habere foemineum, supra quam decus virile patiatur; vel formam insignem, vel nimium candorem, vel corporis levitatem, vel artus delicatos, vel staturam brevem, vel vocem gracilem, vel animum imbecillum, vel ex his plura. Item, si partem in dextram semen foeminini sexus influxerit, foeminam quidem procreari: sed quoniam in masculina parte concepta sit, habere in se aliquid virilitatis, ultra quam sexus ratio permittat; aut valida membra, aut immoderatam longitudinem, aut fuscum colorem, aut hispidam faciem, aut vultum indecorum, aut vocem robustam, aut animum audacem, aut ex his plura.

Si vero masculinum in dexteram, foemininum in [Col. 0057B] sinistram pervenerit, utrosque foetus recte provenire; ut et foeminis per omnia naturae suae decus constet, et maribus tam mente, quam corpore robur virile servetur. Istud vero ipsum quam mirabile institutum Dei, quod ad conservationem generum singulorum, duos sexus maris ac foeminae machinatus est; quibus inter se per voluptatis illecebras copulatis, successiva soboles pareretur, ne omne genus viventium conditio mortalitatis extingueret. Sed plus roboris maribus attributum est, quo facilius ad patientiam jugi maritalis foeminae cogerentur. Vir itaque nominatus est, quod major in eo vis est, quam in foemina; et hinc virtus nomen accepit. Item mulier (ut Varro interpretatur) [Col. 0057C] a mollitie, immutata et detracta littera, [Col. 0058A] velut mollier; cui suscepto foetu, cum partus appropinquare jam coepit, turgescentes mammae dulcibus succis distenduntur, et ad nutrimenta nascentis fontibus lacteis foecundum pectus exuberat. Nec enim decebat aliud quam ut sapiens animal a corde alimoniam duceret. Idque ipsum solertissime comparatum est, ut candens ac pingui humor teneritudinem novi corporis irrigaret, donec ac capiendos fortiores cibos, et dentibus instruatur, et viribus roboretur. Sed redeamus ad propositum, ut caetera, quae supersunt breviter explicemus.



CAPUT XIII. De Membris inferioribus.

Poteram nunc ego ipsorum quoque genitalium [Col. 0058B] membrorum mirificam rationem tibi exponere, nisi me pudor ab hujusmodi sermone revocaret: itaque a nobis indumento verecundiae, quae sunt pudenda velentur. Quod ad hanc rem attinet, queri satis est homines impios, ac profanos, summum nefas admittere, qui divinum et admirabile Dei opus, ad propagandam successionem inexcogitabili ratione provisum et effectum, vel ad turpissimos quaestus, vel ad obscoenae libidinis pudenda opera convertunt; ut jam nihil aliud ex re sanctissima petant, quam inanem et sterilem voluptatem. Quid reliquae corporis partes, num carent ratione, ac pulchitudine? Conglobata in nates caro, quam sedendi officio apta! et eadem firmior, quam in caeteris membris, ne premente corporis [Col. 0058C] mole ossibus cederet. Item foeminum deducta, et latioribus [Col. 0059A] [71Kb] toris valida longitudo, quo facilius onus corporis sustineret: quam paulatim deficientem in angustum genua determinant, quorum decentes nodi flexuram pedibus, ad gradiendum sedendumque aptissimam, praebent. Item crura non aequali modo ducta, ne indecens habitudo deformaret pedes, sed teretibus suris clementer extantibus, sensimque tenuatis, et firmata sunt et ornata.

In plantis vero eadem quidem, sed tamen longe dispar, quam in manibus ratio est: quae quoniam totius corporis quasi fundamenta sunt, mirificus eas artifex non rotunda specie, ne homo stare non posset, aut aliis ad standum pedibus indigeret, sicut quadrupedes, sed porrectiores, longioresque formavit, ut stabile corpus efficerent planitie sua; unde [Col. 0059B] illis inditum nomen est. Digiti aeque totidem, quot in manibus, speciem magis, quam usum majorem praeferentes, ideoque et juncti, et breves, et gradatim compositi: quorum qui est maximus, quoniam illum sicut in manu discerni a caeteris opus non erat, ita in ordinem redactus est, ut tamen ab aliis magnitudine, [Col. 0060A] ac modico intervallo distare videatur. Haec eorum speciosa germanitas, non levi adjumanto nisum pedum firmat; concitari enim ad cursum non possumus nisi, digitis in humum pressis soloque nitentibus, impetum saltumque capiamus. Explicasse videor omnia, quorum ratio intelligi potest. Nunc ad ea venio, quae vel dubia vel obscura sunt.



CAPUT XIV. De intestinorum quorumdam ignota ratione.

Multa esse constat in corpore, quorum vim, rationemque perspicere nemo, nisi qui fecit, potest. An aliquis enarrare se putat posse quid utilitatis, quid effectus habeat tenuis membrana illa perlucens, qua circumretitur alvus, ac tegitur? Quid renum gemina [Col. 0060B] similitudo? quos ait Varro ita dictos, quod rivi ab his obscoeni humoris oriantur: quod est longe secus, quia spinae altrinsecus supini cohaerent, et sunt ab intestinis separati. Quid splen? quid jecur? quae viscera quasi ex conturbato sanguine videntur esse concreta: quid fellis amarissimus liquor? quid globus cordis? [Col. 0061A] [88Kb] Nisi forte illis credendum putabimus, qui affectum iracundiae in felle constitutum putant, pavoris in corde, in splene laetitiae. Ipsius autem jecoris officium volunt esse, ut cibos in alvo concoquat amplexu et calefactu suo: quidam libidines rerum venerearum in jecore contineri arbitrantur.

Primum ista perspicere acumen humani sensus non potest, quia horum officia in operto latent, nec usus suos patefacta demonstrant. Nam si ita esset, fortasse placidiora quaeque animalia, vel nihil fellis omnino, vel minus haberent, quam ferae; timidiora plus cordis, salaciora plus jecoris, lasciviora plus splenis habuissent. Sicuti igitur nos sentimus audire auribus, oculis cernere, naribus odorare: ita profecto sentiremus, nos felle irasci, jecore cupere, splene gaudere. Cum autem, unde affectus isti veniant, minime sentiamus, [Col. 0061B] fieri potest, et aliunde veniant, et aliud viscera illa, quam suspicamur, efficiant. Nec tamen convincere possumus, falsa illos, qui haec disputant, [Col. 0062A] dicere. Sed omnia, quae ad motus animi animaeque pertineant, tam obscurae altaeque rationis esse arbitror, ut supra hominem sit, ea liquido pervidere. Id tamen certum et indubitatum esse debet, tot res, tot viscerum genera, unum et idem habere officium, ut animam contineant in corpore. Sed quid proprie muneris singulis sit injunctum, quis scire, nisi artifex, potest, cui soli opus suum notum est?



CAPUT XV. De Voce.

De voce autem quam rationem reddere possumus? Grammatici quidem ac philosophi vocem esse definiunt, aerem spiritu verberatum: unde verba sunt nuncupata, quod perspicue falsum est. Non enim vox extra os gignitur, sed intra; et ideo verisimilior est [Col. 0062B] illa sententia, stipatum spiritum, cum obstantia faucium fuerit illisus, sonum vocis exprimere: veluti cum in patentem cicutam, labroque subjectam demittimus [Col. 0063A] [170Kb] spiritum, et is cicutae concavo repercussus ac revolutus a fundo, dum ad descendentem occursu suo redit, ad exitum nitens, sonum gignit, et in vocalem spiritum resiliens per se ventus animatur. Quod quidem an verum sit, Deus artifex viderit. Videtur enim non ab ore, sed ab intimo pectore vox oriri. Denique et ore clauso, ex naribus emittitur sonus qualis potest. Praeterea et maximo spiritu, quo anhelamus, vox non efficitur, et levi, et non coarctato spiritu, quoties volumus, efficitur. Non est igitur comprehensum, quemodo fiat, aut quid sit omnino. Nec me nunc in Academiae sententiam delabi putes, quia non omnia sunt incomprehensibilia. Ut enim fatendum est multa nesciri, quae voluit Deus intelligentiam hominis excedere: sic tamen multa esse, quae [Col. 0063B] possint et sensibus percipi, et ratione comprehendi. Sed erit, nobis contra philosophos integra disputatio. Conficiamus igitur spatium, quod nunc decurrimus.



[Col. 0064A] CAPUT XVI. De mente, et ejus sede.

Mentis quoque rationem incomprehensibilem esse quis nesciat, nisi qui omnino illam non habet, cum ipsa mens quo loco sit, aut cujusmodi, nesciatur? Varia ergo a philosophis de natura ejus ac loco disputata sunt. At ego non dissimulabo, quid ipse sentiam; non quia sic esse affirmem (quod est insipientis in re dubia facere), sed ut exposita rei difficultate, intelligas, quanta sit divinorum operum magnitudo. Quidam sedem mentis in pectore esse voluerunt. Quod si ita est, quanto tandem miraculo dignum est, rem in obscuro ac tenebroso habitaculo sitam, in tanta rationis atque intelligentiae luce versari? [Col. 0064B] tum quod ad eam sensus ex omni corporis parte conveniunt, ut in qualibet regione membrorum praesens esse videatur. Alii sedem ejus in cerebro esse [Col. 0065A] [12Kb] dixerunt. Et sane argumentis probabilibus usi sunt: oportuisse scilicet, quod totius corporis regimen haberet potius in summo, tamquam in arce habitare; nec quidquam esse sublimius, quam id, quod universum ratione moderetur, sicut ipse mundi dominus et rector in summo est. Deinde quod sensus omnis, id est audiendi, et videndi, et odorandi ministra membra in capite sint locata, quorum omnium viae non ad pectus, sed ad cerebrum ferant: alioqui necesse nos esset tardius sentire, donec sentiendi facultas longo itinere per collum ad pectus usque descenderet. Ii vero aut non multum, aut fortasse non errant.

Videtur enim mens, quae dominatum corporis tenet, in summo capite constituta, tamquam in coelo Deus: sed cum in aliqua sit cogitatione, commeare ad pectus, [Col. 0065B] et quasi ad secretum aliquod penetrale secedere, ut consilium, tamquam ex thesauro recondito, eliciat ac proferat; ideoque cum intenti ad cogitandum sumus, et cum mens occupata in altum se abdiderit, neque audire quae circumsonant, neque videre, quae obstant, solemus. Id vero sive ita est, admirandum profecto est, quomodo id fiat, cum ad pectus ex cerebro nullum iter pateat. Sin autem non est ita, tamen nihilominus admirandum est, quod divina nescio qua ratione fiat, ut ita esse videatur. An potest aliquis non admirari, quod sensus ille vivus atque coelestis, qui mens, vel animus nuncupatur, tantae mobilitatis est, ut ne tum quidem, cum sopitus est, conquiescat; [Col. 0065C] tantae celeritatis, ut uno temporis puncto coelum [Col. 0066A] omne collustret, et si velit, maria pervolet, terras, ac urbes peragret, omnia denique, quae libuerit, quamvis longe lateque summota sint, in conspectu sibi ipse constituat.

Et miratur aliquis, si divina mens Dei per universas mundi partes intenta discurrit, et omnia regit, omnia moderatur, ubique praesens, ubique diffusa; cum tanta sit vis ac potestas mentis humanae intra mortale corpus inclusae ut ne septis quidem gravis hujus ac pigri corporis, cui alligata est, coerceri ullo pacto possit, quominus sibi liberam vagandi facultatem, quietis impatiens, largiatur? Sive igitur in capite mens habitat, sive in pectore, potestne aliquis comprehendere, quae vis rationis efficiat, ut sensus ille incomprehensibilis aut in medulla cerebri haereat, [Col. 0066B] aut in illo sanguine bipartito, qui est inclusus in corde? ac non ex eo ipso colligat, quanta sit Dei potestas, quod animus se ipsum non videt, aut qualis, aut ubi sit; nec si videat, tamen perspicere possit, quo pacto rei corporali res incorporalis adjuncta sit? Sive etiam mentis locus nullus est, sed per totum corpus sparsa discurrit, quod et fieri potest, et a Xenocrate Platonis discipulo disputatum est, siquidem sensus in qualibet parte corporis praesto est, nec quid sit mens ista, nec qualis, intelligi potest, cum sit natura ejus tam subtilis ac tenuis, ut solidis visceribus infusa, vivo, et quasi ardenti sensu, membris omnibus misceatur.

[Col. 0066C] Illud autem cave, ne unquam simile veri putaveris, [Col. 0067A] [33Kb] quod Aristoxenus dixit: Mentem omnino nullam esse, sed quasi harmoniam in fidibus, ex constructione corporis, et compagibus viscerum vim sentiendi existere. Musici enim intentionem concentumque nervorum in integros modos, sine ulla offensione consonantium, harmoniam vocant. Volunt igitur animum simili ratione constare in homine, qua et concors modulatio constat in fidibus; scilicet, ut singularum corporis partium firma conjunctio, membrorumque omnium consentiens in unum vigor, motum illum sensibilem faciat, animumque concinnet, sicut sunt nervi bene intenti ad conspirantem sonum. Et sicut in fidibus, cum aliquid aut interruptum, aut relaxatum est, omnis canendi ratio turbatur, et solvitur: ita in corpore, cum pars aliqua membrorum duxerit vitium, destrui universa, corruptisque omnibus atque turbatis, [Col. 0067B] occidere sensum, eamque mortem vocari. Verum ille, si quidquam mentis habuisset, non harmoniam de fidibus ad hominem transtulisset. Non enim canere sua sponte fides possunt, ut sit ulla in his comparatio ac similitudo viventis. Animus autem sua sponte et cogitat, et movetur. Quod si quid in nobis harmoniae simile esset, ictu moveretur externo, sicut nervi manibus, qui sine tactu artificis pulsuque digitorum, muti atque inertes jacent. Sed nimirum pulsandus ille manu fuit, ut aliquando sentiret; quia mens ejus ex membris male compacta torpebat.



[Col. 0068A] CAPUT XVII. De Anima, deque ea sententia philosophorum.

Superest de anima dicere; quamquam percipi ratio ejus et natura non possit. Nec ideo tamen immortalem esse animam non intelligimus; quoniam quidquid viget, moveturque per se semper, nec videri, aut tangi potest, aeternum sit necesse est. Quid autem sit anima, nondum inter philosophos convenit, nec unquam fortasse conveniet. Etenim alii sanguinem esse dixerunt, alii ignem, alii ventum; unde anima, vel animus nomen accepit, quod Graece ventus dicitur; nec illorum tamen quisquam dixisse aliquid videtur. Non enim, si anima sanguine aut per vulnus effuso, aut febrium calore consumpto, videtur extingui, continuo in materia sanguinis animae ratio ponenda [Col. 0068B] est: veluti si veniat in quaestionem, lumen quo utimur, quid sit, et respondeatur oleum esse, quoniam consumpto illo, lumen extinguitur; cum sint utique diversa, sed alterum sit alterius alimentum. Videtur ergo anima similis esse lumini, quae non ipsa sit sanguis, sed humore sanguinis alatur, ut lumen oleo.

Qui autem ignem putaverunt, hoc usi sunt argumento, quod praesente anima corpus caleat, recedente frigescat. Sed ignis et sensu indiget, et videtur, et tactu comburit. Anima vero et sensu aucta est, et [Col. 0069A] [8Kb] videri non potest, et non adurit. Unde apparet, animam nescio quid esse Deo simile. At illi, qui ventum putant, hoc falluntur, quod ex aere spiritum ducentes, vivere videamur. Varro ita definit: »Anima est aer conceptus ore, tepefactus in pulmone, fervefactus in corde, diffusus in corpus.« Haec apertissime falsa sunt. Neque enim tam obscuram nobis hujusmodi dico esse rationem, ut ne hoc quidem intelligamus, quid verum esse non possit. An si mihi quis dixerit, aeneum esse coelum, aut vitreum, aut, ut Empedocles ait, aerem glaciatum, statimne assentiar, quia coelum ex qua materia sit ignorem? sicut enim hoc nescio, ita illud scio. Anima ergo non est aer ore conceptus, quia multo prius gignitur anima, quam concipi aer ore possit. Non enim post partum insinuatur in corpus, [Col. 0069B] ut quibusdam philosophis videtur, sed post conceptum protinus, cum foetum in utero necessitas divina formavit; quia adeo vivit intra viscera genitricis, ut et incremento augeatur, et crebris pulsibus gestiat emicare. Denique abortum fieri necesse est, si fuerit animal intus extinctum. Caeterae definitionis partes eo spectant, ut illis novem mensibus, quibus [Col. 0070A] in utero fuimus, mortui fuisse videamur. Nulla ergo ex his tribus vera sententia est. Nec tamen in tantum falsos esse dicendum est, qui haec senserunt, ut omnino nihil dixerint; nam et sanguine simul, et calore, et spiritu vivimus. Sed cum constet anima in corpore his omnibus adunatis, non expresserunt proprie quid esset, quia tam non potest exprimi, quam videri.



CAPUT XVIII. De anima et animo, eorumque affectionibus.

Sequitur alia, et ipsa inextricabilis quaestio: idemne sit anima, et animus; an vero aliud sit illud, quo vivimus, aliud autem, quo sentimus et sapimus. Non desunt argumenta in utramque partem. Qui [Col. 0070B] enim unum esse dicunt, hanc rationem sequuntur, quod neque vivi sine sensu possit, neque sentiri sine vita; ideoque non posse esse diversum id, quod non potest separari, sed quidquid est illud, et vivendi officium, et sentiendi habere rationem. Idcirco animum et animam indifferenter appellant duo Epicurei poetae. Qui autem dicunt esse diversa, [Col. 0071A] [12Kb] sic argumentantur: ex eo posse intelligi, aliud esse mentem, aliud animam, quia incolumi anima mens possit extingui, quod accidere soleat insanis; item, quod anima morte sopiatur, animus somno, et quidem sic, ut non tantum, quid fiat, aut ubi sit, ignoret, sed etiam rerum falsarum contemplatione fallatur. Quod ipsum quomodo fiat, non potest pervideri; cur fiat, potest. Nam requiescere nullo pacto possumus, nisi mens visionum imaginibus occupata teneatur. Latet autem mens oppressa somno, tamquam ignis obducto cinere sopitus, quem si paululum commoveris, rursus ardescit, et quasi evigilat. Avocatur ergo simulacris, donec membra sopore irrigata vegetentur; corpus enim, vigilante sensu, licet jaceat immobile, tamen non est quietum, [Col. 0071B] quia flagrat in eo sensus, et vibrat, ut flamma, et artus omnes ad se adstrictos tenet.

Sed postquam mens ad contemplandas imagines ab intentione traducta est, tunc demum corpus omne resolvitur in quietem. Traducitur autem mens cogitatione caeca, cum cogentibus tenebris secum tantummodo esse coeperit: dum intenta est in ea, de [Col. 0072A] quibus cogitat, repente somnus obrepit, et in species proximas sensim ipsa cogitatio declinat: sic ea, quae sibi ante oculos posuerat, videre quoque incipit. Deinde procedit ulterius, et sibi avocamenta invenit, ne saluberrimam quietem corporis interrumpat. Nam ut mens per diem veris visionibus avocatur, ne obdormiat, ita falsis nocte, ne excitetur. Nam si nullas imagines cernat, aut vigilare illam necesse erit, aut perpetua morte sopiri. Dormiendi ergo causa tributa est a Deo ratio somniandi; et quidem in commune universis animantibus: sed illud homini praecipue, quod cum eam rationem Deus quietis causa daret, facultatem sibi reliquit docendi hominem futura per somnium. Nam et historiae saepe testantur extitisse somnia, quorum praesens et admirabilis [Col. 0072B] fuerit eventus; et responsa vatum nostrorum ex parte somnii constiterunt. Quare neque semper vera sunt, neque semper falsa, Virgilio teste, qui duas portas voluit esse somniorum. Sed quae falsa sunt, dormiendi causa videntur; quae vera, immittuntur a Deo, ut imminens bonum aut malum hac revelatione discamus.



[Col. 0073A] CAPUT XIX. [38Kb] De anima, eaque a Deo data.

Illud quoque venire in quaestionem potest, utrumne anima ex patre, an potius ex matre, an vero ex utroque generetur. Sed ego id in eo jure ab ancipiti vendico. Nihil enim ex his tribus verum est, quia neque ex utroque, neque ex alterutro seruntur animae. Corpus enim ex corporibus nasci potest, quoniam confertur aliquid ex utroque; de animis anima non potest, quia ex re tenui et incomprehensibili nihil potest decedere. Itaque serendarum animarum ratio uni ac soli Deo subjacet.

Denique, coelesti sumus omnes semine oriundi:
Omnibus ille idem pater est,
[Col. 0073B] ut ait Lucretius. Nam de mortalibus non potest quidquam nisi mortale generari. Nec putari pater debet, qui transfudisse, aut inspirasse animam de suo nullo modo sentit; nec, si sentiat, quando tamen, aut quomodo id fiat, habet animo comprehensum.

Ex quo apparet, non a parentibus dari animas, sed ab uno eodemque omnium Deo patre, qui legem rationemque nascendi tenet solus, siquidem solus efficit. Nam terreni parentis nihil est, nisi ut humorem [Col. 0074A] corporis, in quo est materia nascendi, cum sensu voluptatis emittat, vel recipiat; et citra hoc opus homo resistit, nec amplius quidquam potest: et ideo nasci sibi filios optant, quia non ipsi faciunt. Caetera jam Dei sunt omnia, scilicet conceptus ipse, et corporis informatio, et inspiratio animae, et partus incolumis, et quaecumque deinceps ad hominem conservandum valent; illius munus est, quod spiramus, quod vivimus, quod vigemus. Nam praeterquam quod ipsius beneficio incolumes sumus corpore, et quod victum nobis ex variis rebus subministrat, sapientiam quoque homini tribuit, quam terrenus pater dare nullo modo potest. Ideoque et de sapientibus stulti, et de stultis sapientes saepe nascuntur; quod quidam fato, ac sideribus assignant. Sed non est nunc locus de fato disserendi. [Col. 0074B] Hoc dicere satis est, quod etiamsi astra efficientiam rerum continent, nihilominus a Deo omnia fieri certum est, qui astra ipsa et fecit, et ordinavit. Inepti ergo, qui hanc potestatem Deo detrahunt, et operi ejus attribuunt.

Hoc igitur Dei munere coelesti atque praeclaro, an utamur, an non utamur, in nostra esse voluit potestate. Hoc enim concesso, ipsum hominem virtutis sacramento religavit, quo vitam posset adipisci. Magna [Col. 0075A] [5Kb] est enim vis hominis, magna ratio, magnum sacramentum: a quo si quis non defecerit, nec fidem suam devotionemque prodiderit; hic beatus, hic denique (ut breviter finiam) similis Deo sit necesse est. Errat enim quisquis hominem carne metitur. Nam corpusculum hoc, quo induti sumus, hominis receptaculum est. Nam ipse homo neque tangi, neque aspici, neque comprehendi potest, quia latet intra hoc quod videtur. Qui si delicatus magis ac tener in hac vita fuerit, quam ratio ejus exposcit, si virtute contempta, desideriis se carnis addixerit, cadet, et premetur in terram. Sin autem (ut debet) statum suum, quem rectum recte sortitus est, prompte constanterque defenderit, [Col. 0076A] si terrae, quam calcare ac vincere debet, non servierit, vitam merebitur sempiternam.



CAPUT XX. De seipso, et veritate.

Haec ad te, Demetriane, interim paucis, et obscurius fortasse quam decuit, pro rerum ac temporis necessitate peroravi; quibus contentus esse debebis, plura, et meliora laturus, si nobis indulgentia coelitus venerit. Tunc ergo te ad verae philosophiae doctrinam, et planius, et verius cohortabor. Statui enim, quam multa potero, litteris tradere, quae ad vitae beatae statum spectent; et quidem contra philosophos, [Col. 0077A] [1Kb] quoniam sunt ad perturbandam veritatem perniciosi et graves. Incredibilis enim vis eloquentiae, et argumentandi disserendique subtilitas, quemvis facile deceperit: quos partim nostris armis, partim vero ex ipsorum inter se concertatione sumptis revincemus; ut appareat, eos induxisse potius errorem, quam sustulisse.

Fortasse mireris, quod tantum facinus audeam. Patiemurne igitur extingui, aut opprimi veritatem? Ego vero libentius vel sub hoc onere defecerim. Nam si Marcus Tullius, eloquentiae ipsius unicum exemplar, ab indoctis et ineloquentibus, qui tamen pro vero nitebantur, saepe superatus est, cur desperemus veritatem ipsam contra fallacem captiosamque facundiam sua propria vi et claritate valituram? Illi quidem [Col. 0078A] sese patronos veritatis profiteri solent: sed quis potest eam rem defendere, quam non didicit, aut illustrare apud alios, quod ipse non novit? Magnum videor polliceri: sed coelesti opus est munere, ut nobis facultas ac tempus ad proposita persequenda tribuatur. Quod si vita est optanda sapienti, profecto nullam aliam ob causam vivere optaverim, quam ut aliquid efficiam quod vita dignum sit, et quod utilitatem legentibus, etsi non ad eloquentiam, quia tenuis in nobis facundiae rivus est ad vivendum tamen afferat: quod est maxime necessarium. Quo perfecto, satis me vixisse arbitrabor, et officium hominis implesse, si labor meus aliquos homines ab erroribus liberatos ad iter coeleste direxerit.



[LIBER DE IRA DEI.]




[Col. 0077]
ANALYSIS LIBRI DE IRA DEI.

[Col. 0077C] Quaestio hujus libri: An Deus vere irascatur?

Philosophi nonnulli negarunt, eo quod Deum vel beneficam esse tantum naturam, vel nihil omnino curare statuerent. Lactantius contra, Deum vere irasci hoc libro demonstrat his argumentis:

I. Aut ira tribuenda est Deo, et gratia detrahenda; aut utrumque detrahendum: aut ira demenda est, et gratia tribuenda; aut utrumque tribuendum. Primum falsum est, quia nemo de Deo unquam dixit, irasci eum tantummodo, et gratia non moveri. Alterum est Epicureum. Statuit enim Epicurus, nec iram in Deo esse, nec gratiam, ut qui nihil omnino curet: sed falso; Deus enim non esset, nisi moveretur: nee dignior Deo administratio assignari potest, quam mundi gubernatio. Nulla etiam beatitudo est rei immobilis. Tertium est stoicum, gratiam in Deo esse, iram non esse: falsum id quoque. Nam si Deus non irascitur impiis, nec pios diligit. Relinquitur igitur quartum, quod est verum, nempe iram et gratiam Deo tribuendam (Cap. 1, 2, 3, 4, 5, 6).

[Col. 0077D] II. Quaecumque opinio tollit religionem, vana est et falsa.

Opinio quae Deo sive gratiam, sive iram, sive utrumque detrahit, tollit religionem; igitur opinio illa vana est et falsa.

Majorem probat cap. 7: religionem nempe non posse dissolvi, quia sit propria hominis. Minorem confirmat cap. 8. Si enim Deus nihil cuiquam boni tribuit, stultum est eum colere.

Excipiunt quidam: Prodesse quidem hoc credere, sed utilitatis, non veritatis gratia, ut conscientiae terreantur, quas leges punire possunt.

Lactantius negat hoc; et religionem, non utilitatis tantum, sed veritatis gratia fuisse institutam, asserit cap. 9, 10, 11.

III. Si in rebus humanis sunt bona et mala, necesse est ad utramque partem moveri Deum, et ad gratiam, cum justa fieri videt, et ad iram, cum cernit injusta.

[Col. 0078C] Verum prius, quod ostenditur cap. 13, 14, 15: igitur et posterius.

Objectio Epicuri: Si est in Deo laetitiae affectus ad gratiam, et odii ad iram, habebit igitur et timorem, et libidinem, et cupiditatem.

Respon. Non sequitur: quia gratia, et ira, et miseratio habent in Deo materiam, id est, causam, reliqui affectus non habent: quibus vacat Deus, quia vitiorum affectus sunt, alios sicut hos habet, quia sunt virtutis (Cap. 16).

Objectio alia: Deus ideo beatus est, quia semper quietus; igitur nec irascitur, nec gratia commovetur.

Respondet Lactantius, Deum non esse quietum, quia nec dormiat, nec moriatur. Curare igitur eum hominum vitam, et vi consequentis irasci malis, favere bonis. Deinde, sicut crudelitatis est potius, quam pietatis, si quis homo contumelias non vindicet: ita, inquit, non virtutis est in Deo, ad ea, quae injuste fiunt, non commoveri (Cap. 17).

[Col. 0078D] Objectio: Atqui Deus sine hoc affectu peccata potest corrigere.

Respon. Ipse peccati adspectus indignus est. Nam qui non movetur, omnino aut probat delicta, aut molestiam castigandi fugit, quorum utrumque est vitiosum. Hoc loco reprehendit dictum Architae Tarentini, qui cum in agro corrupta esse omnia comperisset, villici sui culpam redarguens, miserum dixit, quem jam verberibus necassem, nisi iratus essem. Nam propter irae magnitudinem poenam non donandam, sed differendam fuisse docet (Cap. 18).

IV. Si Deus sanctissimam vivendi legem posuit, voluitque universos innocentes ac beneficos esse, utique non potest non irasci, cum videt legem suam contemni. Verum prius; ergo et posterius.

V. Si est mundi administrator, non utique contemnit id quod est in mundo vel maximum.

VI. Si est pater ac Deus universorum, certe et virtutibus hominum delectatur, et vitiis commovetur; [Col. 0079A] ergo et justos diligit, et impios odit (Cap. 19).

VII. Si potest ignoscere, potest et irasci: sed potest ignoscere, quia est legis suae ipse disceptator et judex; potest igitur et irasci (Cap. 20).

Objiciebant: Cur ergo qui peccant, saepe felices sunt, et qui pie vivunt, saepe miseri?

Resp. Quia fugitivi et abdicati libere vivunt, strictius autem et frugalius, qui sub disciplina patris sunt. Deinde quia virtus per mala probatur, vitia per voluptatem. Praeterea non est perpetua felicitas malorum.

Instantia: Si irascitur Deus, statim debuit vindicare.

Respon. Si id faceret, nemo superesset, nec ex peccatoribus aliqui converterentur (Cap. 20).

[Col. 0080A] Objectio: Deus hominem irasci vetat in lege sua; igitur nec ipse irascitur.

Resp. Lex refroenat iram hominis injustam; nec in totum prohibet irasci, quia is affectus necessario datus est: sed prohibet in ira permanere. Quin Deus praecepit irasci; itaque et ipse irascitur (Cap. 21).

VIII. Prophetae universi divino Spiritu repleti nihil aliud, quam de gratia Dei erga justos, et de ira ejus adversus impios loquuntur.

IX. Sibyllae et ipsae iram Deo attribuunt, Apollo item Milesius (Cap. 22, 23).

Conclusio sequitur paraenetica, qua hortatur universos, ut Deum ament, quod pater, eumdemque vereantur, quod Dominus sit. SCULTETUS.




[Col. 0079]
LIBER DE IRA DEI, AD DONATUM. [34Kb] (C)



[Col. 0079B] CAPUT PRIMUM. De sapientia divina et humana.

Animadverti saepe, Donate, plurimos id existimare (quod etiam nonnulli philosophorum putaverunt), non irasci Deum; quoniam vel benefica sit tantummodo natura divina, nec cuiquam nocere, praestantissimae atque optimae congruat potestati; vel certe nil curet omnino, ut neque ex beneficentia ejus quidquam boni perveniat ad nos, neque ex maleficentia quidquam mali. Quorum error, quia maximus est, et ad evertendum vitae humanae statum spectat, [Col. 0079C] coarguendus est a nobis, ne et ipse fallaris, impulsus [Col. 0080B] auctoritate hominum, qui se putant esse sapientes. Nec tamen nos tam arrogantes sumus, ut comprehensam nostro ingenio veritatem gloriemur: sed doctrinam Dei sequimur, qui scire solus potest, et revelare secreta. Cujus doctrinae philosophi expertes existimaverunt, naturam rerum conjectura posse deprehendi. Quod nequaquam fieri potest, quia mens hominis, tenebroso corporis domicilio circumsepta, longe a veri perspectione summota est; et hoc differt ab humanitate divinitas, quod humanitatis est ignoratio, divinitatis scientia.

Unde nobis aliquo lumine opus est ad depellendas [Col. 0080C] tenebras, quibus offusa est hominis cogitatio, quoniam [Col. 0081A] [19Kb] in carne mortali agentes, nostris sensibus divinare non possumus. Lumen autem mentis humanae Deus est, quem qui cognoverit, et in pectus admiserit, illuminato corde mysterium veritatis agnoscet: remoto autem Deo coelestique doctrina, omnia erroribus plena sunt. Recteque Socrates, cum esset omnium philosophorum doctissimus, tamen ut caeterorum argueret inscitiam, qui se aliquid tenere arbitrabantur, ait se nihil scire, nisi unum, quod nihil sciret. Intellexit enim, doctrinam illam nihil habere in se certi, nihil veri; nec, ut putant quidam, simulavit ipse doctrinam, ut alios refelleret; sed vidit ex parte aliqua veritatem. Testatusque est etiam in judicio (sicut traditur a Platone) quod nulla esset humana sapientia: adeo doctrinam, qua tum philosophi [Col. 0081B] gloriabantur, contempsit, derisit, abjecit, ut id ipsum pro summa doctrina profiteretur, quod nihil scire didicisset. Si ergo nulla est sapientia humana, ut Socrates docuit, ut Plato tradidit, apparet esse divinam, nec ulli alii, quam Deo veritatis notitiam subjacere. Deus igitur noscendus est, in quo solo veritas est. Ille mundi parens, et conditor rerum, qui oculis non videtur, mente vix cernitur. Cujus religio multis modis impugnari solet ab iis, qui neque veram sapientiam tenere potuerunt, neque magni et coelestis arcani comprehendere rationem.



CAPUT II. De veritate, deque ejus gradibus, atque de Deo.

Nam cum sint gradus multi, per quos ad domicilium [Col. 0082A] veritatis ascenditur, non est facile cuilibet evehi ad summum. Caligantibus enim veritatis fulgore luminibus, qui stabilem gressum tenere non possunt, revolvuntur in planum. Primus autem gradus est, intelligere falsas religiones, et abjicere impios cultus deorum humana manu fabricatorum. Secundus vero, perspicere animo, quod unus sit Deus summus, cujus potestas ac providentia effecerit a principio mundum, et gubernet in posterum. Tertius, cognoscere ministrum ejus ac nuntium, quem legavit in terram; quo docente, liberati ab errore, quo implicati tenebamur, formatique ad veri Dei cultum, justitiam disceremus. Ex quibus omnibus gradibus, ut dixi, pronus est lapsus et facilis ad ruinam, nisi pedes inconcussa stabilitate figantur.

[Col. 0082B] De primo gradu eos excuti videmus, qui, cum falsa intelligant, tamen verum non inveniunt, contemptisque terrenis fragilibusque simulacris, non ad colendum se Deum conferunt, quem ignorant: sed mundi elementa mirantes, coelum, terram, mare, solem, lunam, caeteraque astra venerantur. Sed horum imperitiam jam coarguimus in secundo Divinarum Institutionum libro. De secundo vero gradu eos dicimus cadere, qui cum sentiant, unum esse summum Deum, iidem tamen a philosophis irretiti, et falsis argumentationibus capti, aliter de unica illa majestate sentiunt, quam veritas habet; qui aut figuram negant [Col. 0083A] [6Kb] habere ullam Deum, aut nullo affectu commoveri putant, quia sit omnis affectus imbecillitatis, quae in Deo nulla est. De tertio vero ii praecipitantur, qui cum sciant legatum Dei, eumdemque divini et immortalis templi conditorem, tamen aut non accipiunt eum, aut aliter accipiunt, quam fides poscit: quos ex parte jam refutavimus in quarto supradicti operis libro, et refutabimus postea diligentius, cum respondere ad omnes sectas coeperimus, quae veritatem, dum disputant, perdiderunt.

Nunc vero contra eos disseremus, qui de secundo gradu lapsi, prava de summo Deo sentiunt. Aiunt enim quidam, nec gratificari eum cuiquam, nec irasci; sed securum, et quietum, immortalitatis suae bonis perfrui. Alii vero iram tollunt, gratiam relinquunt [Col. 0083B] Deo; naturam enim summa virtute praestantem ut non maleficam, sic beneficam esse debere. Ita omnes philosophi de ira consentiunt; de gratia discrepant. Sed ut ad propositam materiam per ordinem descendat oratio, hujusmodi facienda nobis, et sequenda [Col. 0084A] partitio est, cum diversa et repugnantia sint, ira, et gratia. Aut ira tribuenda est Deo, et gratia detrahenda; aut utrumque pariter detrahendum. Aut ira demenda est, et gratia tribuenda, aut utrumque tribuendum. Aliud amplius, praeter haec, nihil potest capere natura, ut necesse sit in uno istorum aliquo verum, quod quaeritur, inveniri. Consideremus singula, ut nos ad latebras veritatis, et ratio et ordo deducat.



CAPUT III. De bonis et malis in rebus humanis, eorumque auctore.

Primum illud nemo de Deo dixit unquam, irasci eum tantummodo, et gratia non moveri. Est enim disconveniens Deo, ut ejusmodi potestate sit praeditus, [Col. 0084B] qua noceat, et obsit, prodesse vero, ac benefacere nequeat. Quae igitur ratio, quae spes salutis hominibus proposita est, si malorum tantummodo auctor est Deus? Quod si sit, jam majestas illa venerabilis, non ad judicis potestatem, cui licet servare ac liberare, [Col. 0085A] [37Kb] sed ad tortoris et carnificis officium deducetur. Cum autem videamus, non modo mala esse in rebus humanis, sed etiam bona, utique si Deus est auctor malorum, esse alterum necesse est, qui contraria Deo faciat, et det nobis bona. Si est, quo nomine appellandus est? aut cur nobis, qui male faciat, notior est, quam ille, qui bene? Si autem nihil potest esse praeter Deum, absurdum est et vanum, divinam putare potestatem, qua nihil est majus, nihil melius, nocere posse, prodesse non posse. Et ideo nemo extitit, qui auderet id dicere; quia nec rationem habet, nec ullo modo potest credi. Quod quia convenit, transeamus et veritatem alibi requiramus.



CAPUT IV. [Col. 0085B] De Deo, deque ejus affectibus, Epicurique reprehensione.

Quod sequitur, de schola Epicuri est; sicut iram in Deo non esse, ita nec gratiam quidem. Nam cum putaret Epicurus, alienum esse a Deo malefacere atque [Col. 0086A] nocere, quod ex affectu iracundiae plerumque nascitur, ademit ei etiam beneficentiam, quoniam videbat consequens esse, ut si habeat iram Deus, habeat et gratiam. Itaque ne illi vitium concederet, etiam virtutis fecit expertem. Ex hoc, inquit, beatus et incorruptus est, quia nihil curat, neque habet ipse negotium, neque alteri exhibet. Deus igitur non est, si nec movetur, quod est proprium viventis: nec facit aliquid impossibile homini, quod est proprium Dei, si omnino nullam habet voluntatem, nullum actum, nullam denique administrationem, quae Deo digna sit. Et quae major, quae dignior administratio Deo assignari potest, quam mundi gubernatio, maximeque generis humani, cui omnia terrena subjecta sunt.

[Col. 0086B] Quae igitur in Deo potest esse beatitudo, si semper quietus, et immobilis torpet? si precantibus surdus, si colentibus caecus? Quid tam dignum, tam proprium Deo, quam providentia? Sed si nihil curat, nihil providet, amisit omnem divinitatem. Qui ergo totam vim, totam Deo substantiam tollit, quid aliud dicit, [Col. 0087A] [23Kb] nisi Deum omnino non esse? Denique Marcus Tullius a Posidonio dictum refert, id Epicurum sensisse, nullos deos esse, sed ea, quae de diis locutus sit, depellendae invidiae causa dixisse: itaque verbis illum deos relinquere, re autem ipsa tollere, quibus nullum motum, nullum tribuit officium. Quod si ita est: quid eo fallacius? quod a sapiente et gravi viro debet esse alienum. Hic vero si aliud sensit, et aliud locutus est, quid aliud appellandus est, quam deceptor, bilinguis, malus, et propterea stultus? Sed non erat tam versutus Epicurus, ut fallendi studio ista loqueretur, cum haec etiam scriptis ad aeternam memoriam consignaret: sed ignorantia veritatis erravit. Inductus enim a principio verisimilitudine unius sententiae, necessario in ea, quae sequebantur, incurrit. [Col. 0087B] Prima enim sententia fuit, iram in Deum non convenire. Quod cum illi verum et inexpugnabile videretur, non poterat consequentia recusare, quia uno affectu amputato, etiam caeteros affectus adimere Deo necessitas ipsa cogebat. Ita qui non irascitur, utique nec gratia movetur, quod est irae contrarium: jam si nec ira in eo, nec gratia est, utique nec metus, nec laetitia, nec moeror, nec misericordia. Una est enim ratio cunctis affectibus, una commotio, quae in Deum [Col. 0088A] cadere non potest. Quod si nullus affectus in Deo est, quia quidquid afficitur, imbecillum est; ergo nec cura ullius rei, nec providentia est in eo.

Hucusque pervenit sapientis hominis disputatio; caetera, quae sequuntur; obticuit: scilicet, quia nec cura sit in eo, nec providentia; ergo nec cogitationem aliquam, nec sensum in eo esse ullum: quo efficitur, ut non sit omnino. Ita cum gradatim descendisset, in extremo gradu restitit, quia jam praecipitium videbat. Sed quid prodest reticuisse, ac periculum dissimulasse? Necessitas illum vel invitum cadere coegit. Dixit enim quod noluit, quia argumentum sic ordinavit, ut ad illud, quod evitabat, necessario deveniret. Vides igitur quo perveniat, ira sublata, et Deo adempta. Denique aut nullus id credit, [Col. 0088B] aut admodum pauci, et quidem scelerati, ac mali, qui sperant peccatis suis impunitatem. Quod si et hoc falsum invenitur, nec iram in Deo esse, nec gratiam, veniamus ad illud, quod tertio loco positum est.



CAPUT V. De Deo stoicorum sententia; de Ira et gratia ejus.

Existimantur stoici, et alii nonnulli, aliquanto [Col. 0089A] [5Kb] melius de Divinitate sensisse, qui aiunt, gratiam in Deo esse, iram non esse. Favorabilis admodum, ac popularis oratio, non cadere in Deum hanc animi pusillitatem, ut ab ullo se laesum putet, qui laedi non potest; ut quieta illa, et sancta majestas concitetur, perturbetur, insaniat, quod est terrenae fragilitatis. Iram enim, commotionem mentis esse ac perturbationem, quae sit a Deo aliena. Quod si hominem quoque, qui modo sit sapiens et gravis, ira non deceat (si quidem, cum in animum cujusquam incidit, velut saeva tempestas tantos excitet fluctus, ut statum mentis immutet, ardescant oculi, os tremat, lingua titubet, dentes concrepent, alternis vultum maculet nunc suffusus rubor, nunc pallor albescens): quanto magis Deum non deceat tam foeda mutatio? Et si [Col. 0089B] homo, qui habet imperium ac potestatem, late noceat per iram, sanguinem fundat, urbes subvertat, populos deleat, provincias ad solitudinem redigat; quanto magis Deum, qui habeat totius generis humani, et ipsius mundi potestatem, perditurum fuisse universa credibile sit, si irasceretur?

Abesse igitur ab eo tam magnum, tam perniciosum malum oportere. Et si absit ab eo ira, et concitatio, quia et deformis, et noxia est, nec cuiquam malefaciat, nihil aliud superesse, nisi ut sit lenis, tranquillus, propitius, beneficus, conservator. Ita enim demum et communis omnium pater, et optimus [Col. 0090A] maximus dici poterit, quod expetit divina coelestisque natura. Nam si inter homines laudabile videtur prodesse potius quam nocere, vivificare quam occidere, salvare, quam perdere, nec immerito innocentia inter virtutes numeratur et qui haec fecerit, diligitur, praefertur, ornatur, benedictis omnibus votisque celebratur, denique ob merita et beneficia Deo simillimus judicatur; quanto magis ipsum Deum par est, divinis perfectisque virtutibus praecellentem, atque ab omni terrena labe summotum, divinis et coelestibus beneficiis omne genus hominum promereri? Speciose ista, populariterque dicuntur, et multos illiciunt ad credendum: sed qui haec sentiunt, ad veritatem quidem propius accedunt; sed in parte labuntur, naturam rei parum considerantes. Nam si [Col. 0090B] Deus non irascitur impiis et injustis, nec pios utique justosque diligit. Ergo constantior est error illorum, qui et iram simul, et gratiam tollunt. In rebus enim diversis, aut in utramque partem moveri necesse est, aut in neutram. Ita qui bonos diligit, et malos odit, et qui malos non odit, nec bonos diligit: quia et diligere bonos, ex odio malorum venit; et malos odisse, ex bonorum charitate descendit. Nemo est qui amet vitam sine odio mortis, nec appetat lucem, nisi qui tenebras fugit. Adeo natura ista connexa sunt, ut alterum sine altero fieri nequeat.

Si quis Dominus habens in familia servos, bonum [Col. 0091A] [7Kb] ac malum, non utique aut ambos odit, aut ambos beneficiis et honore prosequitur; quod si faciet, et iniquus et stultus est: sed bonum et alloquitur amice, et ornat, et domi ac familiae suisque omnibus rebus praeficit; malum vero maledictis, verberibus, nuditate, fame, siti, compedibus punit, ut et hic exemplo caeteris sit ad non peccandum, et ille ad promerendum, ut alios metus coerceat, alios honor provocet. Qui ergo diligit, et odit; qui odit, et diligit; sunt enim, qui diligi debeant, sunt qui odio haberi. Et sicut is, qui diligit, confert bona in eos, quos diligit: ita qui odit, irrogat mala iis, quos odio habet; quod argumentum, quia verum est, dissolvi nullo pacto potest. Vano ergo et falsa est sententia eorum, qui cum alterum Deo tribuant, alterum detrahunt, [Col. 0091B] non minus, quam illorum qui utrumque detrahunt. Sed illi, ut ostendimus, ex parte non errant, sed id quod melius est ex duobus retinent. Ii vero, quos ratio et veritas argumenti hujus inducit, falsa omnino sententia suscepta, in maximum errorem cadunt. Non enim sic oportebat eos argumentari: Quia Deus non irascitur, ergo nec gratia commovetur; sed ita, Quia Deus gratia movetur, ergo et irascitur. Si enim certum et indubitatum fuisset, non irasci Deum, tunc ad illud alterum veniri esset necesse. Cum autem magis sit ambiguum de ira, pene manifestum de [Col. 0092A] gratia; absurdum est, ex incerto certum velle subvertere, cum sit promptius, de certis incerta firmare.



CAPUT VI. Quod Deus irascatur.

Hae sunt de Deo philosophorum sententiae. Aliud praeterea nihil quisquam dixit. Quod si haec, quae dicta sunt, falsa esse deprehendimus, unum illud extremum superest, in quo solo possit veritas inveniri, quod a philosophis nec susceptum est unquam, nec aliquando defensum; consequens esse, ut irascatur Deus, quoniam gratia commovetur. Haec tuenda nobis et asserenda sententia est. In eo enim summa omnis, et cardo religionis pietatisque versatur. Nam neque honos ullus deberi potest Deo, si nihil praestat colenti, nec ullus metus, si non irascitur non colenti.



[Col. 0092B] CAPUT VII. De Homine et Brutis, ac Religione.

Cum saepe philosophi per ignorantiam veritatis a ratione desciverint, atque in errores inciderint inextricabiles (id enim solet his evenire, quod viatori viam nescienti et non fatenti se ignorare, ut vagetur, dum percontari obvios erubescit) illud tamen nullus philosophus asseruit unquam, nihil inter hominem et pecudem interesse; nec omnino quisquam, modo qui sapiens videri vellet, rationale animal cum mutis et [Col. 0093A] [28Kb] irrationabilibus coaequavit: quod faciunt quidam imperiti, atque ipsis pecudibus similes, qui cum ventri ac voluptati se velint tradere; aiunt, eadem ratione se natos, qua universa quae spirant; quod dici ab homine nefas est. Quis enim tam indoctus est, ut nesciat, quis tam imprudens, ut non sentiat, aliquid inesse in homine divini? Nondum venio ad virtutes animi et ingenii, quibus homini cum Deo manifesta cognatio est. Nonne ipsius corporis status et oris figura declarat, non esse nos cum mutis pecudibus aequales? Illarum natura in humum pabulumque prostrata est; nec habet quidquam commune cum coelo, quod non intuetur. Homo autem recto statu, ore sublimi, ad contemplationem mundi excitatus, confert cum Deo vultum; et rationem ratio cognoscit.

[Col. 0093B] Propterea nullum est animal, ut ait Cicero (I de Legibus) praeter hominem, quod habeat aliquam notitiam Dei. Solus enim sapientia instructus est, ut religionem solus intelligat; et haec est hominis atque mutorum, vel praecipua, vel sola distantia. Nam caetera, quae videntur hominis esse propria, et si non sint talia in mutis, tamen similia videri possunt. Proprius [Col. 0094A] homini sermo est: tamen et in illis quaedam similitudo sermonis. Nam et dignoscunt invicem se vocibus; et, cum irascuntur, edunt sonum jurgio similem; et, cum se ex intervallo vident, gratulandi officium voce declarant. Nobis quidem voces eorum videntur inconditae, sicut illis fortasse nostrae: sed ipsis, quae se intelligunt, verba sunt; denique in omni affectu certas vocis notas exprimunt, quibus habitum mentis ostendant. Risus quoque est homini proprius; et tamen videmus in aliis animalibus quaedam signa laetitiae, cum ad lusum gestiunt, aures demulcent, rictum contrahunt, frontem serenant, oculos in lasciviam resolvunt. Quid tam proprium homini, quam ratio, et providentia futuri? Atqui sunt animalia, quae latibulis suis diversos et plures exitus pandant, ut si [Col. 0094B] quod periculum inciderit, fuga pateat obsessis; quod non facerent, nisi inesset illis intelligentia et cogitatio. Alia provident in futurum; ut

   Ingentem formicae farris acervum
Cum populant, hyemis memores, tectoque reponunt;
ut apes, quae

   [Col. 0095A] [5Kb] Patriam solae, et certos novere penates.
Venturaeque hyemis memores, aestate laborem
Experiuntur, et in medium quaesita reponunt.

Longum est, si exequi velim, quae a singulis generibus animalium fieri soleant humanae solertiae simillima. Quod si horum omnium, quae adscribi homini solent, in mutis quoque deprehenditur similitudo, apparet solam esse religionem, cujus in mutis nec vestigium aliquod, nec ulla suspicio inveniri potest. Religionis enim est propria justitia, quam nullum aliud animal attingit. Homo enim solus imperat; caetera sibi conciliata sunt. Justitiae autem Dei cultus adscribitur; quem qui non suscipit, hic a natura hominis alienus, vitam pecudum sub humana specie vivet. Cum vero a caeteris animalibus hoc pene solo [Col. 0095B] differamus, quod soli omnium divinam vim potestatemque sentimus, in illis autem nullus sit intellectus Dei: certe illud fieri non potest, ut in hoc vel muta plus sapiant, vel humana natura desipiat; cum homini ob sapientiam et cuncta quae spirant, et omnis rerum natura subjecta sit. Quare si ratio, si vis hominis hoc praecellit et superat caeteras animantes, quod solus notitiam Dei capit, apparet religionem nullo modo posse dissolvi.



[Col. 0096A] CAPUT VIII. De religione.

Dissolvitur autem religio, si credamus Epicuro illa dicenti:

Omnis enim per se divum natura necesse est,
Immortali aevo summa cum pace fruatur,
Semota a nostris rebus, sejunctaque longe.
Nam privata dolore omni, privata periclis,
Ipsa suis pollens opibus, nihil indiga nostri,
Nec bene pro meritis capitur, nec tangitur ira.
Quae cum dicit, utrum aliquem cultum Deo putat esse tribuendum, an evertit omnem religionem? Si enim Deus nihil cuiquam boni tribuit, si colentis obsequio nullam gratiam refert, quid tam vanum, tam stultum, quam templa aedificare, sacrificia facere, dona conferre, rem familiarem minuere, ut nihil assequamur? [Col. 0096B] Atenim naturam excellentem honorari oportet. Quis honos deberi potest nihil curanti et ingrato? An aliqua ratione obstricti esse possumus ei, qui nihil habeat commune nobiscum? »Deus, inquit Cicero, si talis est, ut nulla gratia, nulla hominum charitate teneatur, valeat. Quid enim dicam, propitius sit? esse enim propitius potest nemini.« Quid contemptius dici potuit in Deum? Valeat, inquit; id est, abeat et recedat, quando prodesse nulli potest. Quod si negotium [Col. 0097A] [10Kb] Deus nec habet, nec exhibet, cur non ergo delinquamus, quoties hominum conscientiam fallere licebit, ac leges publicas circumscribere? Ubicumque nobis latendi occasio arriserit, consulamus rei, auferamus aliena, vel sine cruore, vel etiam cum sanguine si praeter leges nihil est amplius quod colendum sit.

Haec dum sentit Epicurus, religionem funditus delet; qua sublata, confusio ac perturbatio vitae sequetur. Quod si religio tolli non potest, ut et sapientiam, qua distamus a belluis, et justitiam retineamus, qua communis vita sit tutior; quomodo Religio ipsa sine metu teneri aut custodiri potest? Quod enim non metuitur, contemnitur: quod contemnitur, utique non colitur. Ita fit, ut religio, et majestas, et honor metu constet: metus autem non est, ubi nullus [Col. 0097B] irascitur. Sive igitur gratiam Deo, sive iram, sive utrumque detraxeris, religionem tolli necesse est, sine qua vita hominum stultitia, scelere, immanitate completur. Multum enim refraenat homines conscientia, si credamus nos in conspectu Dei vivere; si non tantum quae gerimus, videri desuper, sed etiam quae cogitamus, aut loquimur, audiri a Deo putemus. Atenim prodest id credere, ut quidam putant, non veritatis gratia, sed utilitatis; quoniam leges conscientiam punire non possunt, nisi aliquis desuper terror impendeat ad cohibenda peccata. Falsa est igitur omnis religio et divinitas nulla est. Sed a viris prudentibus universa conficta sunt, quo rectius innocentiusque [Col. 0097C] vivatur. Magna haec, et a materia quam proposuimus [Col. 0098A] aliena quaestio est: sed quia necessario incidit, debet quamvis breviter attingi.



CAPUT IX. De providentia Dei, deque sententiis illi repugnantibus.

Cum sententiae philosophorum prioris temporis de providentia consensissent, nec ulla esset dubitatio, quin mundus a Deo, et ratione esset instructus, et ratione regeretur: primus omnium Protagoras extitit temporibus Socratis, qui sibi diceret non liquere, utrum esset aliqua divinitas, necne. Quae disputatio ejus adeo impia, et contra veritatem et religionem judicata est, ut et ipsum Athenienses expulerint suis finibus, et libros ejus in concione, quibus haec continebantur, exusserint. De cujus sententia non est opus [Col. 0098B] disputare, quia nihil certi pronuntiavit. Post haec Socrates, et auditor ejus Plato, et qui de schola Platonis, tanquam rivuli diversas in partes profluxerunt; stoici et peripatetici, in eadem fuere sententia, qua priores.

Postea vero Epicurus Deum quidem esse dixit, quia necesse sit esse aliquid in mundo praestans, et eximium, et beatum; providentiam tamen nullam: itaque mundum ipsum nec ratione ulla, nec arte, nec fabrica instructum, sed naturam rerum quibusdam minutis seminibus et insecabilibus conglobatam. Quo quid repugnantius dici possit, non video. Etenim si est Deus, utique providens est, ut Deus; nec aliter ei [Col. 0098C] potest divinitas attribui, nisi et praeterita teneat, et [Col. 0099A] [35Kb] praesentia sciat, et futura prospiciat. Cum igitur providentiam sustulit, etiam Deum negavit esse. Cum autem Deum esse professus est, et providentiam simul esse concessit. Alterum enim sine altero nec esse prorsus, nec intelligi potest. Verum iis postea temporibus, quibus jam philosophia defloruerat, extitit Melius quidam Diagoras, qui nullum esse omnino Deum diceret, ob eamque sententiam nominatus est item Cyrenaeus Theodorus: ambo quia nihil novi poterant reperire, omnibus jam dictis et inventis, maluerunt vel contra veritatem id negare, in quo priores universi sine ambiguitate consenserant. Ii sunt, qui tot saeculis, tot ingeniis assertam atque defensam providentiam calumniati sunt. Quid ergo? utrumne istos minutos et inertes philosophos ratione, an vero auctoritate praestantium virorum refellemus? an potius [Col. 0099B] utroque? Sed properandum est, ne longius a materia divagetur oratio.



CAPUT X. [Col. 0100A] De Mundi ortu et rerum natura, et Dei providentia.

Qui nolunt divina providentia factum esse mundum, aut principiis inter se temere coeuntibus dicunt esse concretum, aut repente natura extitisse; naturam vero (ut Straton) habere in se vim gignendi et minuendi: sed eam nec sensum habere ullum, nec figuram, ut intelligamus, omnia quasi sua sponte esse generata, nullo artifice, nec auctore. Utrumque vanum et impossibile. Sed hoc evenit ignorantibus veritatem, ut quidvis potius excogitent, quam id sentiant quod ratio deposcit. Primum minuta illa semina, quorum concursu fortuito totum coiisse mundum loquuntur, ubi aut unde sint, quaero. Quis illa vidit unquam? quis sensit? quis audivit? An solus Leucippus [Col. 0100B] oculos habuit? solus mentem? qui profecto solus omnium caecus et excors fuit, qui ea loqueretur, [Col. 0101A] [44Kb] quae nec aeger quisquam delirare, nec dormiens posset somniare.

Quatuor elementis constare omnia philosophi veteres disserebant: ille noluit, ne alienis vestigiis videretur insistere. Sed ipsorum elementorum alia voluit esse primordia, quae nec videri possint, nec tangi, nec ulla corporis parte sentiri. Tam minuta sunt, inquit, ut nulla sit acies ferri tam subtilis, qua secari ac dividi possint, unde illis nomen imposuit atomorum. Sed occurrebat ei, quod si una esset omnibus eademque natura, non possent res efficere diversas, tanta varietate, quantam videmus inesse mundo. Dixit ergo, laevia esse, et aspera, et rotunda, et angulata, et hamata. Quanto melius fuerat tacere, quam in usus tam miserabiles, tam inanes, habere [Col. 0101B] linguam: et quidem vereor, ne non minus delirare videatur, qui haec putet refellenda. Respondeamus tamen velut aliquid dicenti. Si lenia sunt et rotunda, utique non possunt invicem se apprehendere, ut aliquod corpus efficiant; ut si quis milium velit in unam coagmentationem constringere, lenitudo ipsa granorum in massam coire non sinat. Si aspera et angulata sunt, et hamata, ut possint cohaerere; dividua ergo et secabilia sunt: hamos enim necesse est et angulos eminere, ut possint amputari.

[Col. 0102A] Itaque quod amputari ac divelli potest, et videri poterit et teneri. »Haec, inquit, per inane irrequietis motibus volitant, et huc, atque illuc feruntur, sicut pulveris minutias videmus in sole, cum per fenestram radios ac lumen immiserit. Ex his arbores et herbae, et fruges omnes oriuntur: ex his animalia et aqua, ignis et universa gignuntur, et rursus in eadem resolvuntur.« Ferri hoc potest, quam diu de rebus parvis agitur. Ex his etiam mundus ipse concretus est. Implevit numerum perfectae insaniae; nihil videtur ulterius dici posse: sed invenit tamen ille quod adderet. »Quoniam est omne, inquit, infinitum, nec potest quidquam vacare; necesse est ergo innumerabiles esse mundos.« Quae tanta vis fuerat atomorum, ut moles tam inaestimabiles ex tam [Col. 0102B] minutis conglobarentur? Ac primum requiro, quae sit istorum seminum, vel ratio, vel origo. Si enim ex illis sunt omnia, ipsa igitur unde esse dicemus? quae natura tantam copiam ad efficiendos innumerabiles mundos subministrabit? Sed concedamus, ut impune de mundis deliraverit: de hoc loquamur, in quo sumus, et quem videmus. Ait, omnia ex individuis corpusculis fieri.

Si hoc ita esset, nulla res unquam sui generis semine indigeret. Sine ovis alites nascerentur, ac ova [Col. 0103A] [5Kb] sine partu, item caetera viventia sine coitu: arbores, et quae gignuntur e terra, propria semina non haberent, quae nos quotidie tractamus, et serimus. Cur ex frumento seges nascitur, et rursus ex segete frumentum? Denique si atomorum coitio et conglobatio efficeret omnia, in aere universa concrescerent; si quidem per inane atomi volitant: cur sine terra, sine radicibus, sine humore, sine semine, non herba, non arbor, non fruges oriri augerique possunt? Unde apparet, nihil ex atomis fieri; quandoquidem unaquaeque res habet propriam certamque naturam, suum semen, suam legem ab exordio datam. Denique Lucretius, quasi oblitus atomorum, quas asserebat, ut redargueret eos, qui dicunt ex nihilo fieri omnia, his argumentis usus est, quae [Col. 0103B] contra ipsum valerent. Sic enim dixit:

Nam si de nihilo fierent, ex omnibu rebus
Omne genus nasci posset nil semine egeret.
Item postea,

Nil igitur fieri de nilo posse fatendum est
Semine quando opus est rebus, quo quaeque creatae
Aeris in teneras possint proferrier auras.
Quis hunc putet habuisse cerebrum, cum haec diceret, nec videret sibi esse contraria? Nihil enim per atomos fieri exinde apparet, quod semen cujusque rei certum est; nisi forte et ignis, et aquae naturam ex atomis esse credemus. Quid, quod durissimi rigoris materiae, si ictu vehementiore collidantur, ignis excutitur? Num in ferro aut silice atomi latent? Quis inclusit? aut cur sua sponte non emicant; aut quomodo semina ignis in materia frigidissima permanere [Col. 0103C] potuerunt?

[Col. 0104A] Omitto silicem ac ferrum. Orbem vitreum plenum aquae si tenueris in sole, de lumine, quod ab aqua refulget, ignis accenditur etiam in durissimo frigore. Num etiam in aqua ignem esse credendum est? atqui de sole ignis ne aestate quidem accendi potest. Si cerae inhalaveris, vel si vapor levis aliquid attigerit, aut crustam marmoris, aut laminam, paulatim per minutissimos rores aqua concrescit. Item de halitu terrae aut maris nebula existit: quae aut dispersa humefacit quidquid texerit; aut collecta, in arduos montes in sublime vento rapta, stipatur in nubem, atque imbres maximos dejicit. Ubi ergo dicimus liquores natos esse? Num in vapore? Num in halitu? Num in vento? Atqui nihil potest consistere in eo, quod nec tangitur, nec videtur. Quid ego de animalibus [Col. 0104B] loquar, in quorum corporibus nihil sine ratione, sine ordine, sine utilitate, sine specie figuratum videmus; adeo ut solertissima, et diligentissima omnium partium membrorumque descriptio, casum ac fortunam repellat. Sed putemus artus et ossa et nervos et sanguinem de atomis posse concrescere. Quid sensus, cogitatio, memoria, mens, ingenium, quibus seminibus coagmentari possunt? minutissimis, inquit. Sunt ergo alia majora. Quomodo igitur insecabilia?

Deinde, si ex invisibilibus sunt, quae non videntur, consequens est, ut ex visibilibus sint, quae videntur; cur igitur nemo videt? Sed sive invisibilia quae sunt in homine consideret, sive tractabilia, quae veniunt sub aspectum, ratione utraque constare quis non videt? Quomodo ergo sine ratione coeuntia possunt [Col. 0104C] aliquid efficere rationale? Videmus enim nihil [Col. 0105A] [4Kb] esse in omni mundo, quod non habeat in se maximam mirabilemque rationem. Quae, quia supra hominis sensum et ingenium est, cui rectius, quam divinae providentiae tribuenda est? An simulacrum hominis et statuam ratio et ars fingit; ipsum hominem de frustis temere concurrentibus fieri putabimus? Et quid simile veritatis in ficto, cum summum et excellens artificium nihil aliud, nisi umbram et extrema corporis lineamenta possit imitari? Num potuit humana solertia dare operi suo aut motum aliquem, aut sensum? Omitto usum videndi, audiendi, odorandi, caeterorumque membrorum, vel apparentium, vel latentium, mirabiles utilitates. Quis artifex potuit, aut cor hominis, aut vocem, aut ipsam fabricare sapientiam? Quisquamne igitur sanus existimat, [Col. 0105B] quod homo ratione et consilio facere non possit, id concursu atomorum passim cohaerentium perfici potuisse? Vides in quae deliramenta inciderint, dum nolunt effectionem curamque rerum Deo dare.

Concedamus tamen his, ut ex atomis fiant quae terrena sunt: num etiam coelestia? Deos aiunt incorruptos, aeternos, beatos esse; solisque dant immunitatem, ne concursu atomorum concreti esse videantur. Si enim dii quoque ex illis constitissent, dissipabiles fierent, seminibus aliquando resolutis, atque in naturam suam revertentibus. Ergo si est aliquid, quod atomi non effecerint, cur non caetera eodem modo intelligamus? Sed, quaero, antequam mundum primordia ista generarent, cur sibi dii habitaculum non aedificaverint? Videlicet nisi atomi [Col. 0105C] coiissent, coelumque fecissent, adhuc dii per medium inane penderent. Quo igitur consilio, qua ratione [Col. 0106A] de confuso acervo se atomi congregaverunt, ut ex aliis inferius terra conglobaretur, coelum desuper tenderetur, tanta siderum varietate distinctum, ut nihil unquam excogitari possit ornatius? Tanta ergo qui videat et talia, potest existimare nullo effecta esse consilio, nulla providentia, nulla ratione divina; sed ex atomis subtilibus, exiguis concreta esse tanta miracula? Nonne prodigio simile est aut natum esse hominem, qui haec diceret, aut extitisse, qui crederet? ut Democritum, qui auditor ejus fuit, vel Epicurum, in quem vanitas omnis de Leucippi fonte profluxit. At enim (sicut alii dicunt) natura mundus effectus est, quae sensu et figura caret. Hoc vero multo est absurdius. Si natura mundum fecit, consilio et ratione fecerit, necesse est; is enim facit aliquid, [Col. 0106B] qui aut voluntatem faciendi habet, aut scientiam. Si caret sensu ac figura, quomodo potest ab ea fieri, quod et sensum habeat et figuram? nisi forte quis arbitretur, animalium fabricam tam subtilem a non sentiente formari animarique potuisse; aut istam coeli speciem, tam providenter ad utilitates viventium temperatam, nescio quo casu, sine conditore, sine artifice, subito extitisse.

»Si quid est, inquit Chrysippus, quod efficiat ea; quae homo, licet ratione sit praeditus, facere non possit, id profecto est majus, et fortius, et sapientius homine.« Homo autem non potest facere coelestia; ergo illud, quod haec efficiet vel effecerit, superat hominem arte, consilio, prudentia, potestate. Quis igitur potest esse, nisi Deus? Natura vero, [Col. 0106C] quam veluti matrem esse rerum putant, si mentem non habet, nihil efficiet unquam, nihil molietur. Ubi [Col. 0107A] [11Kb] enim non est cogitatio, nec motus est ullus, nec efficacia. Si autem consilio utitur ad incipiendum aliquid, ratione ad disponendum, arte ad efficiendum, virtute ad consummandum, potestate ad regendum et continendum; cur natura potius quam Deus nominetur? Aut si concursus atomorum, vel carens mente natura, ea, quae videmus, effecit, quaero cur facere coelum potuerit, urbem aut domum non potuerit? cur montes marmoris fecerit, columnas et simulacra non fecerit? Atqui non debuerant atomi etiam ad haec efficienda concurrere; siquidem nullam positionem relinquunt, quam non experiantur. Nam de natura, quae mentem non habeat, non est mirandum, quod haec facere oblita sit. Quid ergo est? Utique Deus, cum inchoaret hoc opus [Col. 0107B] mundi, quo nihil potest esse nec dispositius ad ordinem, nec aptius ad utilitatem, nec ornatius ad pulchritudinem, nec majus ad molem, quae fieri ab homine non poterant, fecit ipse; in quibus etiam hominem ipsum, cui particulam de sua sapientia dedit; et instruxit eum ratione, quantum fragilitas terrena capiebat, ut ipse sibi efficeret, quae ad usus suos essent necessaria.

[Col. 0108A] Si vero in hujus mundi (ut ita dixerim) republica nulla providentia est, quae regat, nullus Deus, qui administret, nec omnino sensus ullus in hac rerum natura pollet; unde igitur mens humana tam solers, tam intelligens orta esse credetur? Si enim corpus hominis ex humo fictum est, unde homo nomen accepit; animus ergo qui sapit, qui rector est corporis, cui membra obsequuntur tanquam regi et imperatori, qui nec aspici, nec comprehendi potest, non potuit ad hominem nisi a sapiente natura pervenire. Sed sicut omne corpus mens et animus gubernat: ita et mundum Deus. Nec enim verisimile est, ut minora et humilia regimen habeant, majora et summa non habeant. Denique M. Cicero in Tusculanis, et in Consolatione: »Animorum (inquit) nulla [Col. 0108B] in terris origo inveniri potest. Nihil est enim, inquit, in animis mistum atque concretum, aut quod ex terra natum atque fictum esse videatur; nihilne aut humidum quidem, aut flabile, aut igneum. His enim naturis nihil inest, quod vim memoriae, mentis, cogitationis habeat, quod et praeterita teneat, et futura praevideat, et complecti possit praesentia, quae sola divina sunt. Nec enim inveniuntur unquam, unde ad [Col. 0109A] [4Kb] hominem venire possint, nisi a Deo.« Exceptis igitur duobus tribusve calumniatoribus vanis, cum constet, divina providentia mundum regi, sicut et factus est, nec sit quisquam, qui Diagorae Theodorique sententiam, vel Leucippi inane commentum, vel Democriti Epicurique levitatem praeferre audeat auctoritati, vel illorum septem priorum, qui sunt appellati sapientes, vel Pythagorae, vel Socratis, vel Platonis, caeterorumque philosophorum, qui esse Providentiam judicaverunt; falsa igitur est et illa sententia, qua putant terroris ac metus gratia Religionem a sapientibus institutam, quo se homines imperiti a peccatis abstinerent.

Quod si verum sit, ergo derisi ab antiquis sapientibus sumus. Quod si fallendi nostri, atque adeo totius [Col. 0109B] generis humani causa commenti sunt Religionem; sapientes igitur non fuerunt, quia in sapientem non cadit mendacium. Sed fuerint sapientes; quae tanta felicitas mentiendi, ut non tantummodo indoctos, sed Platonem quoque ac Socratem fallerent, et Pythagoram, Zenonem, Aristotelem, maximarum sectarum principes, tam facile deluderent? Est igitur divina providentia, ut senserunt ii homines, quos nominavi; cujus vi ac potestate omnia, quae videmus et facta sunt, et reguntur. Nec enim tanta rerum magnitudo, tanta dispositio, tanta in servandis ordinibus temporibusque constantia, aut olim potuit sine provido artifice oriri, aut constare tot saeculis sine incola potenti, aut in perpetuum gubernari [Col. 0109C] sine perito ac sentiente rectore: quod ratio ipsa [Col. 0110A] declarat. Quidquid est enim, quod habet rationem, ratione sit ortum necesse est. Ratio autem sentientis sapientisque naturae est: sapiens vero sentiensque natura nihil aliud potest esse, quam Deus. Mundus autem, quoniam rationem habet, qua et regitur, et constat; ergo a Deo factus est. Quod si est conditor rectorque mundi Deus, recte igitur ac vere Religio constituta est; auctori enim rerum parentique communi honos veneratioque debetur.



CAPUT XI. De Deo, eoque uno, cujusque providentia mundus regatur et constat.

Quoniam constitit de providentia, sequitur ut doceamus, utrumne multorum esse credenda sit, an [Col. 0110B] potius unius. Satis (ut opinor) ostendimus in nostris Institutionibus, deos multos esse non posse; quod divina vis ac potestas si distribuatur in plures, diminui eam necesse sit: quod autem minuitur, utique et mortale est; si vero mortalis non est, nec minui, nec dividi potest. Deus igitur unus est, in quo vis et potestas consummata, nec minui potest, nec augeri. Si autem sunt multi, dum habent singuli potestatis aliquid ac numinis, summa ipsa decrescit: nec poterunt singuli habere totum, quod est commune cum pluribus: unicuique tantum deerit, quantum caeteri possidebunt. Non possunt igitur in hoc mundo multi esse rectores: nec in una domo multi domini, nec in navi una multi gubernatores, nec in armento aut [Col. 0110C] grege duces multi, nec in uno examine multi reges. [Col. 0111A] [90Kb] Sed nec in coelo quidem multi soles esse potuerunt, sicut nec animae plures in uno corpore: adeo in unitate natura universa consentit. Quod si mundum

Spiritus intus alit totamque infusa per artus
Mens agitat molem, et magno se corpore miscet,
apparet testimonio poetae, unum esse mundi habitatorem Deum; siquidem corpus omne nisi ab una mente incoli regique non potest. Omnem igitur divinam potestatem necesse est in uno esse, cujus nutu et imperio regantur omnia; et ideo tantus est, ut ab homine non possit, aut verbis enarrari, aut sensibus aestimari.

Unde igitur ad homines opinio multorum deorum persuasione pervenit? Nimirum ii omnes, qui coluntur ut dii, homines fuerunt, et iidem primi, ac maximi [Col. 0111B] reges: sed eos, aut ob virtutem, qua profuerant hominum generi, divinis honoribus affectos esse post mortem; aut ob beneficia et inventa, quibus humanam vitam excoluerant, immortalem memoriam consecutos, quis ignorat? nec tantum mares, sed et foeminas. Quod cum vetustissimi Graeciae scriptores, quos illi nuncupant, tum etiam Romani, Graecos secuti et imitati, docent; quorum praecipue Euhemerus, ac noster Ennius, qui eorum omnium [Col. 0112A] natales, conjugia, progenies, imperia, res gestas, obitus, sepulcra demonstrant. Et secutus eos Tullius tertio de Natura deorum libro dissolvit publicas religiones: sed tamen veram, quam ignorabat, nec ipse, nec alius quisquam potuit inducere. Adeo et ipse testatus est, falsum quidem apparere, veritatem tamen latere. Utinam (inquit) tam facile vera invenire possem, quam falsa convincere! Quod quidem non dissimulanter, ut Academicus, sed vere atque ex animi sententia proclamavit: quia veritas humanis sensibus erui nunquam potest, quod assequi valuit humana providentia, id assecutus est, ut falsa detegeret. Quidquid enim fictum et commentitium, quia nulla ratione subnixum est, facile dissolvitur. Unus est igitur princeps, et origo rerum Deus, sicut Plato [Col. 0112B] in Timaeo et sensit et docuit; cujus majestatem tantam esse declarat, ut nec mente comprehendi, nec lingua exprimi possit.

Idem testatur Hermes, quem Cicero ait in numero deorum apud Aegyptios haberi, eum scilicet, qui ob virtutem multarumque artium scientiam Trismegistus nominatus, et erat non modo Platone, verum etiam Pythagora septemque illis sapientibus longe antiquior. Apud Xenophontem Socrates disputans [Col. 0113A] [83Kb] ait, »formam Dei non oportere conquiri;« et Plato in Legum libris: »Quid omnino sit Deus, non esse quaerendum: quia nec inveniri possit, nec enarrari.;« Pythagoras quoque unum Deum confitetur dicens, incorporalem esse mentem, quae per omnem rerum naturam diffusa et intenta, vitalem sensum cunctis animantibus tribuat. Antisthenes autem in Physico unum esse naturalem Deum dixit, quamvis gentes et urbes suos habeant populares. Eadem fere et Aristoteles cum suis peripateticis, et Zeno cum suis stoicis. Longum est enim singulorum sententias exequi, qui licet diversis nominibus sint abusi, ad unam tamen potestatem, quae mundum regeret, concurrerunt. Sed tamen summum Deum, cum et philosophi, et poetae, et ipsi denique qui deos colunt, saepe fateantur; de cultu tamen et honoribus ejus [Col. 0113B] nemo unquam requisivit nemo disseruit; ea scilicet persuasione, qua semper beneficum incorruptumque credentes, nec irasci eum cuiquam, nec ullo cultu indigere arbitrantur. Adeo religio esse non potest, ubi metus nullus est.



[Col. 0114A] CAPUT XII. De religione et Dei timore.

Nunc quoniam respondimus impiae quorumdam detestabilique prudentiae, vel potius amentiae, redeamus ad propositum. Diximus, religione sublata, nec sapientiam teneri posse, nec justitiam; quia sapientia divinitatis intellectus est, quo differimus a belluis: in homine solo reperiri justitiam, qua nisi cupiditates nostras Deus, qui falli non potest, coercuerit, scelerate impieque vivemus. Spectari ergo actus nostros a Deo, non modo ad utilitatem communis vitae attinet, sed etiam ad veritatem; quia religione justitiaque detracta, vel ad stultitiam pecudum amissa ratione devolvimur, vel ad bestiarum immanitatem: imo vero amplius; siquidem bestiae [Col. 0114B] sui generis animalibus parcunt. Quid erit homine truculentius, quid immitius, si dempto metu superiore, vim legum aut fallere potuerit, aut contemnere? Timor igitur Dei solus est, qui custodit hominum inter se societatem, per quem vita ipsa sustinetur, [Col. 0115A] [9Kb] munitur, gubernatur. Is autem timor auferetur, si fuerit homini persuasum, quod irae sit expers Deus; quem moveri et indignari, cum injusta fiunt, non modo communis utilitas, sed etiam ratio ipsa nobis et veritas persuadet. Rursus nobis ad superiora redeundum est, ut quia docuimus a Deo factum esse mundum, doceamus quare sit effectus.



CAPUT XIII De mundi et temporum commodo et usu.

Si consideret aliquis universam mundi administrationem, intelliget profecto, quam vera sit sententia Stoicorum, qui aiunt nostra causa mundum esse constructum. Omnia enim, quibus constat, quaeque generat ex se mundus, ad utilitatem hominis [Col. 0115B] accommodata sunt. Homo utitur igni ad usum calefaciendi et luminis, et molliendorum ciborum, ferrique fabricandi: utitur fontibus ad potum et ad lavacra; fluminibus ad agros irrigandos terminandasque regiones: utitur terra ad percipiendam frugum varietatem; collibus ad conserenda vineta; montibus ad usum arborum atque lignorum; planis ad segetem; utitur [Col. 0116A] mari, non solum ad commercia et copias ex longinquis regionibus ferendas, verum etiam ad ubertatem omnis generis piscium. Quod si his elementis utitur, quibus est proximus, non est dubium, quin et coelo, quoniam et coelestium rerum officia ad fertilitatem terrae, ex qua vivimus, temperata sunt. Sol irrequietis cursibus et spatiis inaequalibus orbes annuos conficit, et aut oriens diem promit ad laborem, aut occidens noctem superducit ad requiem: et tum abscessu longius ad meridiem, tum accessu propius ad septentrionem, hyemis et aestatis vicissitudines facit, ut et hybernis humoribus ac pruinis in ubertatem terra pinguescat, et aestivis caloribus, vel herbidae fruges maturitate durentur, vel quae sunt in humidis, incocta et fervefacta mitescant. [Col. 0116B] Luna quoque nocturni temporis gubernatrix, et amissi ac recepti luminis vicibus menstrua spatia moderatur, et caecas tenebris horrentibus noctes fulgore suae claritatis illustrat; ut aestiva itinera, et expeditiones, et opera sine labore ac molestia confici possint. Siquidem:

Nocte leves stipulae melius, nocte arida prata
Tondentur.

[Col. 0117A] [39Kb] Astra etiam caetera, vel ortu, vel occasu suo, certis stationibus opportunitates temporum subministrant. Sed et navigiis, quominus errabundo cursu per immensum vagentur, regimen praebent, cum ea rite gubernator observans, ad portum destinati littoris pervehatur. Ventorum spiritu attrahuntur nubes, ut sata imbribus irrigentur, ut vites foetibus, arbusta pomis exuberent. Et haec per orbem vicibus exhibentur, ne desit aliquando, quo vita hominum sustineatur. At enim caeteras animantes eadem terra nutrit, et ejusdem foetu etiam muta pascuntur. Num etiam mutorum causa Deus laboravit? Minime, quia sunt rationis expertia. Sed intelligimus, et ipsa eodem modo in usum hominis a Deo facta, partim ad cibos, partim ad vestitum, partim ad operis [Col. 0117B] auxilia; ut clarum sit, divinam providentiam rerum [Col. 0118A] et copiarum abundantia hominum vitam instruere atque ornare voluisse, ob eamque causam, et aerem volucribus, et mare piscibus, et terram quadrupedibus implevit. Sed Academici contra Stoicos disserentes solent quaerere, cur, si Deus omnia hominum causa fecerit, etiam multa contraria, et inimica, et pestifera nobis reperiantur, tam in mari, quam in terra. Quod Stoici veritatem non respicientes ineptissime repulerunt. Aiunt enim, multa esse in gignentibus, et in numero animalium, quorum adhuc lateat utilitas: sed eam processu temporum inveniri; sicut jam plura prioribus saeculis incognita necessitas et usus invenerit. Quae tandem utilitas potest in muribus, in blattis, in serpentibus reperiri, quae homini molesta et perniciosa sunt? An medicina in [Col. 0118B] his aliqua latet? Quae si est, invenietur aliquando, [Col. 0119A] [6Kb] nempe adversus mala, cum id illi querantur esse omnino malum. Viperam ferunt exustam in cineremque dilapsam, mederi ejusdem bestiae morsui. Quanto melius fuerat eam prorsus non esse, quam remedium contra se ab ea ipsa desiderari?

Brevius igitur, ac verius respondere potuerunt in hunc modum. Deus cum formasset hominem veluti simulacrum suum, quod erat divini opificii summum, inspiravit ei sapientiam soli, ut omnia imperio ac ditioni suae subjugaret omnibusque mundi commodis uteretur. Proposuit tamen ei et bona et mala; quia sapientiam dedit; cujus omnis ratio in discernendis malis ac bonis sita est. Non potest enim quisquam eligere meliora et scire quid bonum sit, nisi sciat simul rejicere ac vitare quae mala sunt. Invicem sibi alterutra connexa sunt; ut sublato alterutro, utrumque [Col. 0119B] tolli sit necesse. Propositis igitur bonis malisque, tum demum opus suum peragit sapientia; et quidem bonum appetit ad utilitatem, malum rejicit ad salutem. Ergo sicut bona innumerabilia data sunt homini, quibus frui posset; sic etiam mala, quae caveret. [Col. 0120A] Nam si malum nullum sit, nullum periculum, nihil denique, quod loedere hominem possit, tollitur omnis materia sapientiae, nec erit homini necessaria. Positis enim tantummodo in conspectu bonis, quid opus est cogitatione, intellectu, scientia, ratione? cum quocumque porrexerit manum, id naturae aptum et accommodatum sit: ut si quis velit apparatissimam coenam infantibus, qui nondum sapiant, apponere, utique id appetent singuli, quo unumquemque aut impetus, aut fames, aut etiam casus attraxerit, et quidquid sumpserint, id illis erit vitale ac salubre. Quid igitur nocebit, eos sicuti sunt, permanere et semper infantes ac nescios esse rerum? Si autem admisceas vel amara, vel inutilia, vel etiam venenata, decipiuntur utique per ignorantiam boni ac mali, nisi accedat his sapientia, per quam habeant malorum [Col. 0120B] rejectionem bonorumque delectum.

Vides ergo, magis propter mala opus nobis esse sapientia: quae nisi fuissent proposita, rationale animal non essemus. Quod si haec ratio vera est, quam [Col. 0121A] [6Kb] stoici nullo modo videre potuerunt, dissolvitur etiam argumentum illud Epicuri. Deus, inquit, aut vult tollere mala et non potest; aut potest et non vult; aut neque vult, neque potest; aut et vult et potest. Si vult et non potest, imbecillis est; quod in Deum non cadit. Si potest et non vult, invidus; quod aeque alienum a Deo. Si neque vult, neque potest, et invidus et imbecillis est; ideoque neque Deus. Si vult et potest, quod solum Deo convenit, unde ergo sunt mala? aut cur illa non tollit? Scio plerosque philosophorum, qui providentiam defendunt, hoc argumento perturbari solere et invitos pene adigi, ut Deum nihil curare fateantur, quod maxime quaerit Epicurus. Sed nos ratione perspecta, formidolosum hoc argumentum facile dissolvimus. Deus enim potest quidquid [Col. 0121B] velit, et imbecillitas, vel invidia in Deo nulla est; potest igitur mala tollere: sed non vult; nec ideo tamen invidus est. Idcirco enim non tollit, quia sapientiam (sicut edocui) simul tribuit, et plus est boni ac jucunditatis in sapientia, quam in malis molestiae. Sapientia enim facit, ut etiam Deum cognoscamus et per eam cognitionem immortalitatem assequamur; quod est summum bonum. Itaque nisi prius malum agnoverimus, nec bonum poterimus agnoscere. Sed hoc non vidit Epicurus, nec alius quisquam; si tollantur mala, tolli pariter sapientiam, nec ulla in homine virtutis remanere vestigia, cujus ratio in sustinenda et superanda malorum acerbitate consistit. Itaque propter exiguum compendium sublatorum malorum maximo et vero et proprio nobis bono careremus. [Col. 0121C] Constat igitur omnia propter hominem proposita, tam mala, quam etiam bona.



[Col. 0122A] CAPUT XIV. Cur Deus fecerit hominem.

Sequitur ut ostendam cur fecerit hominem ipsum Deus. Sicut mundum propter hominem machinatus est, ita ipsum propter se, tamquam divini templi antistitem, spectatorem operum rerumque coelestium. Solus est enim, qui sentiens, capaxque rationis, intelligere possit Deum, qui opera ejus admirari, virtutem potestatemque perspicere; idcirco enim consilio, mente, prudentia instructus est. Ideo solus praeter caeteras animantes recto corpore ac statu factus est, ut ad contemplationem parentis sui excitatus esse videatur. Ideo sermonem solus accepit, ac linguam cogitationis [Col. 0122B] interpretem, ut enarrare majestatem domini sui possit. Postremo idcirco ei cuncta subjecta sunt, ut factori atque artifici Deo esset ipse subjectus. Si ergo Deus hominem suum voluit esse cultorem, ideoque illi tantum honoris attribuit, ut rerum omnium dominaretur; utique justissimum est et eum qui tanta praestiterit, amare et hominem, qui sit nobiscum divini juris societate conjunctus. Nec enim fas est cultorem Dei a Dei cultore violari. Unde intelligitur religionis ac justitiae causa esse hominem figuratum. Cujus rei testis est Marcus Tullius in libris de Legibus, ita dicens: »Sed omnium, quae in doctorum hominum disputatione versantur, nihil est profecto praestabilius, quam plane intelligi, nos ad justitiam esse natos.« Quod si est verissimum, Deus ergo vult omnes homines [Col. 0122C] esse justos, id est, Deum et hominem caros habere: Deum scilicet honorare tamquam patrem, [Col. 0123A] [3Kb] hominem diligere velut fratrem; in his enim duobus tota justitia consistit. Qui ergo aut Deum non agnoscit, aut homini nocet, injuste et contra naturam suam vivit, et hoc modo rumpit institutum legemque divinam.



CAPUT XV. Unde ad hominem peccata pervenerint.

Hic fortasse quaerat aliquis, unde ad hominem peccata pervenerint, aut quae pravitas divini instituti regulam ad pejora detorserit, ut cum sit ad justitiam genitus, opera tamen efficiat injusta. Jam superius explanavi, simul Deum proposuisse bonum ac malum; et bonum quidem diligere, malum autem, quod huic repugnat, odisse: sed ideo malum permisisse, ut et bonum emicaret, quod alterum sine altero (sicut saepe [Col. 0123B] docui) intelligimus constare non posse: denique ipsum mundum ex duobus elementis repugnantibus et invicem copulatis esse concretum, igneo et humido, nec potuisse lucem fieri, nisi et tenebrae fuissent; quia nec superum potest esse sine infero, nec oriens sine occidente, nec calidum sine frigido, nec molle sine duro. Sic et nos ex duobus aeque repugnantibus compacti sumus, anima et corpore: quorum alterum coelo ascribitur, quia tenue est et intractabile; alterum terrae, quia comprehensibile est: alterum solidum et aeternum est, alterum fragile atque mortale. Ergo alteri bonum adhaeret, alteri malum: alteri lux, vita, justitia; alteri tenebrae, mors, injustitia. Hinc extitit in hominibus naturae suae depravatio; ut esset necesse constitui legem, qua possent et vitia prohiberi, [Col. 0123C] et virtutis officia imperari. Cum igitur sint in rebus humanis bona et mala, quorum rationem declaravi, necesse est in utramque partem moveri Deum, et ad gratiam, cum justa fieri videt; et ad iram, cum cernit injusta.

Sed occurrit nobis Epicurus, ac dicit: »Si est in [Col. 0124A] Deo laetitiae affectus ad gratiam, et odii ad iram, necesse est habeat, et timorem, et libidinem, et cupiditatem, caeterosque affectus, qui sunt imbecillitatis humanae.« Non est necesse ut timeat, qui irascitur; aut moereat, qui gaudet: denique iracundi, minus timidi sunt; et natura laeti, minus moerent. Quid opus est de humanis affectibus dicere, quibus fragilitas nostra succumbit? Consideremus divinam necessitatem; nolo enim naturam dicere, quia Deus noster nunquam creditur natus. Timoris affectus habet in homine materiam, in Deo non habet. Homo, quia multis casibus periculisque subjectus est, metuit, ne qua vis major existat, quae illum verberet, spoliet, laceret, affligat, interimat. Deus autem, in quem nec egestas, nec injuria, nec dolor, nec mors [Col. 0124B] cadit, timere nullo pacto potest; quia nihil est, quod ei vim possit inferre. Item libidinis ratio et causa in homine manifesta est. Nam quia fragilis et mortalis effectus est, necesse fuit alterum sexum diversumque constitui, cujus permistione soboles effici posset ad continuandam generis perpetuitatem. Haec autem libido in Deo locum non habet; quia et fragilitas et interitus ab eo alienus est, nec ulla est apud eum foemina, cujus possit copulatione gaudere, nec successione indiget, qui semper futurus est. Eadem de invidia et cupiditate dici possunt; quae certis manifestisque de causis in hominem cadunt, in Deum nullo modo. At vero, et gratia, et ira, et miseratio habent in Deo materiam; recteque illis utitur summa illa et singularis potestas ad rerum conservationem.



[Col. 0124C] CAPUT XVI. De Deo ejusque ira et affectibus.

Quaeret quispiam, quae sit ista materia? Primum accidentibus malis afflicti homines ad Deum plerumque confugiunt, mitigant, obsecrant, credentes eum [Col. 0125A] [7Kb] posse ab his injurias propulsare. Habet igitur causam miserandi; nec enim tam immitis est hominumque contemptor, ut auxilium laborantibus deneget. Item plurimi, quibus persuasum est Deo placere justitiam, eumque qui sit dominus ac parens omnium, venerantur, et precibus assiduis ac frequentibus votis, dona et sacrificia offerunt, nomen ejus laudibus prosequuntur, justis ac bonis operibus demereri eum laborantes. Ergo est, propter quod Deus et possit, et debeat gratificari. Nam si nihil est tam conveniens Deo, quam beneficentia, nihil autem tam alienum, quam ut sit ingratus: necesse est ut officiis optimorum sancteque viventium praestet aliquid, ac vicem reddat, ne subeat ingrati culpam, quae est etiam homini criminosa. Contra autem sunt alii facinorosi et nefarii, [Col. 0125B] qui libidinibus omnia polluant, caedibus vexent, fraudent, rapiant, perjurent; nec consanguineis, nec parentibus parcant; leges et ipsum etiam Deum negligant.

Habet igitur ira in Deo materiam. Non est enim fas eum, cum talia fieri videat, non moveri, et insurgere ad ultionem sceleratorum, et pestiferos nocentesque delere, ut bonis omnibus consulat: adeo et in ipsa ira inest et gratificatio. Inania ergo et falsa reperiuntur argumenta, vel eorum, qui, cum irasci Deum nolunt, gratificari volunt, quia ne hoc quidem fieri sine ira potest; vel eorum, qui nullum animi motum esse in Deo putant. Et quia sunt aliqui affectus, [Col. 0126A] qui non cadunt in Deum, ut libido, timor, avaritia, moeror, invidia, omni prorsus affectu eum vacare dixerunt. His enim vacat, quia vitiorum affectus sunt: eos autem, qui sunt virtutis, id est, ira in malos, caritas in bonos, miseratio in afflictos, quoniam divina potestate sunt digna, proprios, et justos, et veros habet. Quae profecto nisi habeat, humana vita turbabitur; atque ad tantam confusionem deveniet status rerum, ut contemptis superatisque legibus, sola regnet audacia, ut nemo denique tutus esse possit, nisi qui viribus praevaleat. Ita quasi communi latrocinio terra omnis depopulabitur. Nunc vero quoniam et mali poenam, et boni gratiam, et afflicti opem sperant; et virtutibus locus est, et scelera rariora sunt. Atenim plerumque et scelerati feliciores [Col. 0126B] sunt, et boni miseriores, et justi ab injustis impune vexantur. Considerabimus postea, cur ista fiant. Interim de ira explicemus, an sit aliqua in Deo; utrum nihil curet omnino, nec moveatur ad ea quae impie geruntur.



CAPUT XVII. De Deo, cura et ira.

Deus, inquit Epicurus, nihil curat; nullam igitur habet potestatem. Curare enim necesse est eum, qui habet potestatem; vel si habet, et non utitur, quae tanta causa est, ut ei, non dicam nostrum genus, [Col. 0127A] [6Kb] sed etiam mundus ipse sit vilis? Ideo, inquit, incorruptus est ac beatus, quia semper quietus. Cui ergo administratio tantarum rerum cessit, si haec a Deo negligantur, quae videmus ratione summa gubernari? aut quietus esse quomodo potest, qui vivit et sentit? Nam quies aut somni res est, aut mortis. Sed nec somnus habet quietem. Nam cum soporati sumus, corpus quidem quiescit, animus tamen irrequietus agitatur: imagines sibi, quas cernat effingit, ut naturalem suum motum exerceat varietate visorum; avocatque se a falsis, dum membra saturentur, ac vigorem capiant de quiete. Quies igitur sempiterna solius mortis est. Si autem mors Deum non attingit, Deus igitur nunquam quietus est. Dei vero actio quae potest esse, nisi mundi administratio? Si vero mundi [Col. 0127B] curam gerit, curat igitur hominum vitam Deus, ac singulorum actus animadvertit, eosque sapientes ac bonos esse desiderat. Haec est voluntas Dei, haec divina lex; quam qui sequitur, qui observat, Deo carus est. Necesse est igitur, ut ira moveatur adversus eum, qui hanc aeternam divinamque legem, aut violaverit, aut spreverit. Si nocet, inquit, alicui Deus, jam bonus non est. Non exiguo falluntur errore, qui censuram [Col. 0128A] sive humanam, sive divinam, acerbitatis et malitiae nomine infamant, putantes nocentem dici oportere, qui nocentes afficit poena. Quod si est, nocentes igitur leges habemus, quae peccantibus supplicia sanxerunt; nocentes judices, qui scelere convictos poena capitis afficiunt. Quod si et lex justa est, quae et nocenti tribuit quod meretur, et judex integer ac bonus dicitur, cum male facta vindicat (bonorum enim salutem custodit, qui malos punit), ergo et Deus, cum malis obest, nocens non est; ipse autem est nocens, qui aut innocenti nocet, aut nocenti parcit, ut pluribus noceat.

Libet quaerere ab iis, qui Deum faciunt immobilem, si quis habeat rem, domum, familiam, servique ejus contemnentes patientiam domini, omnia invaserint, [Col. 0128B] ipsi bonis ejus fruantur, ipsos familia ejus honoret, dominus autem contemnatur ab omnibus, derideatur, relinquatur: utrumne sapiens esse possit, qui contumelias non vindicet, suisque rebus eos perfrui patiatur, in quos habeat potestatem? Quae tanta in quoquam potest patientia reperiri? si tamen patientia nominanda est, et non stupor quidam insensibilis. Sed facile est ferre contemptum. Quid si fiant illa, [Col. 0129A] [64Kb] quae a Cicerone dicuntur? »Etenim quaero, si quis paterfamilias liberis suis a servo interfectis, uxore occisa, incensa domo, supplicium de servo non quam acerrimum sumpserit; utrum is clemens ac misericors, an inhumanus et crudelissimus esse videatur?« Quod si ejusmodi facinoribus ignoscere crudelitatis est potius quam pietatis; non est ergo virtutis in Deo, ad ea, quae injuste fiunt, non commoveri. Nam mundus tanquam Dei domus est, et homines tanquam servi: quibus si ludibrio sit nomen ejus, qualis aut quanta patientia est, ut honoribus suis cedat, prava et iniqua fieri videat, et non indignetur, quod proprium et naturale est ei, cui peccata non placeant? Irasci ergo rationis est; auferuntur enim delicta, et refraenatur licentia, quod utique juste sapienterque [Col. 0129B] fit.

Sed Stoici non viderunt esse discrimen recti et pravi; esse iram justam et injustam: et quia medelam rei non inveniebant, voluerunt eam penitus excidere. Peripatetici vero non excidendam, sed temperandam esse dixerunt: quibus in sexto libro Institutionum satis respondimus. Nescisse autem philosophos, quae ratio esset irae, apparet ex definitionibus eorum, quas Seneca enumeravit in libris, quos de [Col. 0130A] Ira composuit. »Ira est, inquit, cupiditas ulciscendae injuriae. Alii, ut ait Posidonius, cupiditas puniendi ejus, a quo te inique putes laesum.« Quidam ita definierunt: »Ira est incitatio animi ad nocendum ei qui, aut nocuit, aut nocere voluit.« Aristotelis definitio non multum a nostra abest. Ait enim iram esse cupiditatem doloris rependendi. Haec est ira, de qua superius diximus, injusta; quae etiam mutis inest: in homine vero cohibenda est, ne ad aliquod maximum malum prosiliat per furorem. Haec in Deo esse non potest, quia illaesibilis est; in homine autem, quia fragilis est, invenitur. Inurit enim laesio dolorem; et dolor facit ultionis cupiditatem. Ubi est ergo illa ira justa adversus delinquentes? quae utique non est cupiditas ultionis, quia non praecedit injuria. Non dico [Col. 0130B] de iis qui adversus leges peccant, quibus etsi judex sine crimine irasci postest, fingamus tamen, eum sedato animo esse debere, cum subjicit poenae nocentem, quia legum sit minister, non animi, aut potestatis suae; sic enim volunt, qui iram conantur evellere. Sed de iis potissimum dico, qui sunt nostrae potestatis, ut servi, liberi, conjuges et discipuli: quos cum delinquere videmus, incitamur ad coercendum.

Necesse est enim bono ac justo displicere, quae [Col. 0131A] [5Kb] prava sunt; et cui malum displicet, moveri, cum id fieri videt. Ergo surgimus ad vindictam; non quia laesi sumus, sed ut disciplina servetur, mores corrigantur, licentia comprimatur. Haec est ira justa, quae sicut in homine necessaria est ad pravitatis correctionem, sic utique in Deo, a quo ad hominem pervenit exemplum. Nam sicuti nos potestati nostrae subjectos coercere debemus, ita etiam peccata universorum Deus coercere debet. Quod ut faciat, irascatur necesse est; quia naturale est bono ad alterius peccatum moveri et incitari. Ergo definire debuerunt: Ira est motus animi ad coercenda peccata insurgentis. Nam definitio Ciceronis »Ira est libido ulciscendi,« non multum a superioribus distat. Ira autem, quam possumus vel furorem, vel iracundiam nominare, [Col. 0131B] haec ne in homine quidem debet esse, quia tota vitiosa est. Ira vero, quae ad correctionem vitiorum pertinet, nec homini adimi debet, nec Deo potest, quia et utilis est rebus humanis, et necessaria.



CAPUT XVIII. De peccatis vindicandis, sine ira fieri non posse.

Quid opus est, inquiunt, ira, cum sine hoc affectu peccata corrigi possint? Atqui nullus est, qui peccantem possit videre tranquille: possit fortasse, qui legibus praesidet, quia facinus non sub oculis ejus admittitur, sed defertur aliunde tanquam dubium, nec [Col. 0132A] unquam potest esse scelus tam clarum, ut defensioni locus non sit; et ideo potest judex non moveri adversus eum, qui potest innocens inveniri. Cumque detectum facinus in lucem venerit, jam non sua, sed legum sententia utitur. Potest concedi, ut sine ira faciat, quod facit; habet enim quod sequatur. Nos certe, cum domi peccatur a nostris, sive id cernimus, sive sentimus, indignari necesse est; ipse enim peccati aspectus indignus est. Nam qui non movetur omnino, aut probat delicta, quod est turpius et injustius, aut molestiam castigandi fugit, quam sedatus animus et quieta mens aspernatur ac renuit, nisi stimulaverit ira et incitaverit. Qui autem cum moveatur, tamen intempestiva lenitate, vel saepius quam necesse est, vel etiam semper ignoscit, is plane et illorum [Col. 0132B] vitam perdit, quorum audaciam nutrit ad facinora majora, et sibi ipsi aeternam molestiarum materiam subministrat. Vitiosa est ergo in peccatis irae suae cohibitio.

Laudatur Archytas Tarentinus, qui cum in agro corrupta esse omnia comperisset, villici sui culpam redarguens, Miserum te, inquit, quem jam verberibus necassem, nisi iratus essem. Unicum hoc exemplum temperantiae putant: sed auctoritate ducti non vident quam inepta et locutus fuerit, et fecerit. Nam si (ut ait Plato) nemo prudens punit, quia peccatum est, sed ne peccetur, apparet quam malum vir sapiens [Col. 0133A] [18Kb] proposuerit exemplum. Si enim senserint servi dominum suum saevire cum non irascitur, tum parcere cum irascitur, non peccabunt utique leviter, ne verberentur; sed quantum poterunt gravissime, ut stomachum ejus incitent atque impune discedant. Ego vero laudarem, si cum fuisset iratus, dedisset irae suae spatium, ut residente per intervallum temporis animi tumore, haberet modum castigatio. Non ergo propter irae magnitudinem donanda erat poena, sed differenda, ne aut peccanti majorem justo dolorem inureret, aut castiganti furorem. Nunc vero quae tandem aequitas, aut quae sapientia est, ut aliquis ob exiguum delictum puniatur, ob maximum non puniatur? quod si naturam rerum causasque didicisset, nunquam tam importunam continentiam profiteretur, ut nequam servus iratum sibi fuisse dominum gratularetur. Nam [Col. 0133B] sicut corpus humanum Deus multis et variis sensibus ad usum vitae necessariis instruxit, sic et animo varios attribuit affectus, quibus vitae ratio constaret, [Col. 0134A] ut libidinem prodendae sobolis gratia dedit, sic iram cohibendorum causa delictorum.

Verum ii qui nesciunt fines bonorum ac malorum, sicut libidine utuntur ad corruptelas et ad voluptates, sic ira et affectu ad nocendum, dum iis quos odio habent irascuntur. Ergo etiam non peccantibus irascuntur, etiam paribus aut etiam superioribus. Hinc quotidie ad immania facinora prosilitur: hinc tragoediae saepe nascuntur. Esset igitur laudandus Archytas, si, cum alicui civi et pari facienti sibi injuriam fuisset iratus, repressisset se tamen et patientia furoris impetum mitigasset. Haec sui cohibitio gloriosa est, qua compescitur aliquod imminens magnum malum. Servorum autem filiorumque peccata non coercere, peccatum est; evadent enim ad majus malum per impunitatem. Hic non cohibenda ira, sed etiam, si jacet, [Col. 0134B] excitanda est. Quod autem de homine dicimus, id etiam de Deo, qui hominem similem sui fecit. Omitto de figura Dei dicere, quia stoici negant habere ullam [Col. 0135A] [6Kb] formam Deum; et ingens alia materia nascetur, si eos coarguere velimus: de animo tantum loquor. Si Deo subjacet cogitare, sapere, intelligere, providere, praestare, ex omnibus autem animalibus homo solus haec habet; ergo ad Dei similitudinem factus est: sed ideo procedit in vitium, quia de terrena fragilitate permistus, non potest id quod a Deo sumpsit, incorruptum purumque servare, nisi ab eodem Deo justitiae praeceptis imbuatur.



CAPUT XIX. De anima et corpore, deque Providentia.

Sed quoniam compactus est, ut diximus, e duobus, animo et corpore, in altero virtutes, in altero vitia continentur, et impugnant se invicem. Animi enim [Col. 0135B] bona, quae sunt in continendis libidinibus, contraria sunt corpori; et corporis bona, quae sunt in omni genere voluptatum, inimica sunt animo. Sed si virtus animi repugnaverit cupiditatibus, easque compresserit, erit vere Deo similis. Unde apparet animam hominis, quae virtutem divinam capit, non esse mortalem. Sed discrimen illud est, quod cum virtus habeat [Col. 0136A] amaritudinem, et sit dulcis illecebra voluptatis, vincuntur plurimi, et abstrahuntur ad suavitatem. Ii vero, qui se corpori rebusque terrenis addixerunt, premuntur in terram, nec assequi possunt divini muneris gratiam, quia se vitiorum labibus inquinaverunt. Qui autem Deum secuti, eique parentes, corporis desideria contempserint, et virtutem praeferentes voluptatibus, innocentiam justitiamque servaverint: hos Deus ut sui similes recognoscit.

Cum igitur sanctissimam legem posuerit, velitque universos, innocentes ac beneficos esse; potestne non irasci, cum videt contemni legem suam, abjici virtututem, appeti voluptatem? Quod si est mundi administrator, sicut esse debet, non utique contemnit id quod est in omni mundo vel maximum. Si est providus, [Col. 0136B] ut oportet Deum, consulit utique generi humano, quo sit vita nostra et copiosior, et melior, et tutior. Si est pater ac Deus universorum, certe virtutibus hominum delectatur, et vitiis commovetur; ergo et justos diligit, et impios odit. Odio (inquit) opus non est; semel enim statuit bonis praemium, et malis poenam. Quod si aliquis juste innocenterque vivat, et idem Deum nec colat, nec curet omnino, ut Aristides, [Col. 0137A] [4Kb] ut Aristides et Timon, caeterique philosophorum, cedetne huic impune, quod cum legi Dei obtemperarit, ipsum tamen spreverit? Est igitur aliquid, propter quod Deus possit irasci, tanquam fiducia integritatis adversus eum rebellanti. Si huic potest irasci propter superbiam, cur non magis peccatori, qui legem cum ipso pariter latore contempserit? Judex peccatis veniam dare non potest, quia voluntati servit alienae. Deus autem potest, quia est legis suae ipse disceptator et judex: quam cum poneret, non utique ademit sibi omnem potestatem, sed habet ignoscendi licentiam.



CAPUT XX. De peccatis et Dei misericordia.

Si potest ignoscere, potest igitur et irasci. Cur [Col. 0137B] ergo, inquiet aliquis, et qui peccant, saepe felices sunt, et qui pie vivunt, saepe miseri? Quia fugitivi et abdicati libere vivunt, et qui sub disciplina patris, aut domini sunt, strictius et frugalius. Virtus enim per mala et probatur, et constat; vitia per voluptatem. Nec tamen ille qui peccat, sperare debet perpetuam impunitatem, quia nulla est perpetua felicitas:

   Sed scilicet ultima semper
Expectanda dies homini; dicique beatus
Aute obitum nemo supremaque funera debet.
(OVID., Metam., lib. III, vers. 135.) ut ait poeta non insuavis. Exitus est, qui arguit felicitatem; et nemo judicium Dei potest, nec vivus effugere, nec mortuus. Habet enim potestatem, et vivos praecipitare de summo, et mortuos aeternis afficere [Col. 0137C] cruciatibus. Imo, inquit, si irascitur Deus, statim [Col. 0138A] debuit vindicare, et pro merito quemque punire. Atenim si id faceret, nemo superesset. Nullus est enim, qui nihil peccet; et multa sunt, quae ad peccandum irritent; aetas, vinolentia, egestas, occasio, praemium. Adeo subjecta est peccato fragilitas carnis, qua induti sumus, ut nisi huic necessitati Deus parceret, nimium fortasse pauci viverent: propter hanc causam patientissimus est, et iram suam continet. Nam quia perfecta est in eo virtus, necesse est patientiam quoque ejus esse perfectam, quae et ipsa virtus est. Quam multi ex peccatoribus justi posterius effecti sunt, ex malis boni, ex improbis continentes! quam multi in prima aetate turpes, et omnium judicio damnati, postmodum tamen laudabiles extiterunt! Quod utique non fieret, si omne peccatum poena sequeretur.

[Col. 0138B] Leges publicae manifestos reos damnant: sed plurimi sunt, quorum peccata occuluntur; plurimi, qui delatorem comprimunt, aut precibus, aut praemio; plurimi, qui judicia eludunt per gratiam, vel potentiam. Quod si eos omnes, qui humanam poenam effugiunt, censura divina damnaret, esset homo aut rarus, aut etiam nullus in terra. Denique vel una illa causa delendi generis humani justa esse potuisset, quod homines, contempto Deo vivo, terrenis fragilibusque figmentis honorem divinum tanquam coelestibus deferunt, adorantes opera humanis digitis laborata. Cumque illos Deus artifex, ore sublimi, statu recto figuratos, ad contemplationem coeli et notitiam Dei excitaverit, curvare se ad terram maluerunt pecudum [Col. 0138C] modo. Humilis enim, et curvus, et pronus est, [Col. 0139A] [27Kb] qui ab aspectu coeli Deique patris aversus, terrena, quae calcare debuerat, id est, de terra ficta et formata, veneratur. In tanta igitur impietate hominum tantisque peccatis id assequitur patientia Dei, ut se ipsi homines damnatis vitae prioris erroribus corrigant. Denique, et boni sunt justique multi, et abjectis terrenis cultibus, majestatem Dei singularis agnoscunt. Sed cum maxima et utilissima sit Dei patientia, tamen, quamvis sero, noxios punit, nec patitur longius procedere, cum eos inemendabiles esse perviderit.



CAPUT XXI. De ira Dei et hominis.

Superest una et extrema quaestio. Nam dixerit fortasse [Col. 0139B] quispiam, adeo non irasci Deum, ut etiam in praeceptis hominem irasci vetet. Possem dicere, quod ira hominis refraenanda fuerit, quia injuste saepe irascitur; et praesentem habet motum, quia temporalis est. Itaque ne fierent ea, quae faciunt per iram et humiles, et mediocres, et magni reges, temperari debuit furor ejus, et comprimi, ne mentis impos aliquod inexpiabile facinus admitteret. Deus autem non ad praesens irascitur, quia aeternus est perfectaeque virtutis; et nunquam nisi merito irascitur. Sed tamen non ita res se habet. Nam si omnino prohiberet irasci, ipse quodammodo reprehensor opificii sui fuisset, [Col. 0140A] qui a principio iram jecori hominis indidisset: siquidem creditur, causam hujus commotionis in humore fellis contineri. Non igitur in totum prohibet irasci, quia is affectus necessario datus est: sed prohibet in ira permanere. Ira enim mortalium debet esse mortalis; nam si maneat, confirmantur inimicitiae ad perniciem sempiternam. Deinde rursus cum irasci quidem, sed tamen non peccare praecepit, non utique evellit iram radicitus, sed temperavit: ut in omni castigatione modum ac justitiam teneremus. Qui ergo irasci nos jubet, ipse utique irascitur: qui placari celerius praecipit, est utique ipse placabilis; ea enim praecepit, quae sunt justa, et rebus utilia communibus.

Sed quia dixeram non esse iram Dei temporalem, [Col. 0140B] sicut hominis, qui praesentanea commotione fervescit, nec facile regere se potest propter fragilitatem; intelligere debemus, quia sit aeternus Deus, iram quoque ejus in aeternum manere: sed rursum, quia virtute sit maxima praeditus, in potestate habere iram suam; nec ab ea regi, sed ipsum illam, quemadmodum velit, moderari: quod utique non repugnat superiori. Nam si prorsus immortalis fuisset ira ejus, non esset satisfactioni aut gratiae post delictum locus; cum ipse homines ante solis occasum reconciliari jubeat. Sed ira divina in aeternum manet adversus eos, qui peccant in aeternum. Itaque Deus [Col. 0141A] [6Kb] non thure, non hostia, non pretiosis muneribus, quae omnia sunt corruptibilia, sed morum emendatione placatur; et qui peccare desinit, iram Dei mortalem facit. Idcirco enim non ad praesens noxium quemque punit, ut habeat homo resipiscendi et corrigendi sui facultatem.



CAPUT XXII. De peccatis, deque iis recitati versus Sibyllae.

Haec habui, quae de ira Dei dicerem, Donate charissime; ut scires quemadmodum refelleres eos qui Deum faciunt immobilem. Restat, ut more Ciceronis utamur epilogo ad perorandum. Sicut ille in Tusculanis de morte disserens fecit: ita nos in hoc opere testimonia divina, quibus credi possit, adhibere debemus, [Col. 0141B] ut illorum persuasionem revincamus, qui sine ira Deum esse credentes, dissolvunt omnem religionem: sine qua, ut ostendimus, aut immanitate belluis, aut stultitia pecudibus adaequamur; in sola enim religione, id est, in Dei summi notione sapientia est. Prophetae universi divino Spiritu repleti nihil [Col. 0142A] aliud, quam de gratia Dei erga justos, et de ira ejus adversus impios loquuntur. Quorum testimonia nobis quidem satis sunt: verum iis quoniam non credunt isti, qui sapientiam capillis et habitu jactant, ratione quoque et argumentis fuerant a nobis refellendi. Sic enim praepostere agitur, ut humana divinis tribuant auctoritatem, cum potius humanis divina debuerint. Quae nunc sane omittamus ne nihil apud istos agamus, et in infinitum materia procedat. Ea igitur quaeramus testimonia, quibus illi possint aut credere aut certe non repugnare.

Sibyllas plurimi et maximi auctores tradiderunt; Graecorum, Aristo Chius et Apollodorus Erythraeus; nostrorum, Varro et Fenestella. Hi omnes praecipuam, et nobilem praeter caeteras Erythraeam fuisse commemorant. [Col. 0142B] Apollodorus quidem ut de civi ac populari sua gloriatur. Fenestella vero etiam legatos Erythras a senatu esse missos refert, ut hujus Sibyllae carmina Romam deportarentur, et ea consules Curio et Octavius in Capitolio, quod tunc erat curante Quinto Catulo [Col. 0143A] [222Kb] restitutum, ponenda curarent. Apud hanc de summo et conditore rerum Deo hujusmodi versus reperiuntur:

,
,
.

Rursù alio loco enumerans, quibus maxime facinoribus incitetur Deus, haec intulit:

, .
, ,
,
, .

Indignatur ergo adversus peccatores.



CAPUT XXIII. De ira Dei, et peccatorum punitione, deque ea Sibyllarum [Col. 0143B] carmina recitata: castigatio praeterea et adhortatio.

Verum quia plures, ut ostendi, Sibyllae a doctissimis auctoribus fuisse traduntur, unius testimonium satis non sit ad confirmandam, sicut intendimus, veritatem. Cumeae quidem volumina, quibus Romanorum fata conscripta sunt, in arcanis habentur: caeterarum tamen fere omnium libelli, quominus in usu sint omnibus, non vetantur; ex quibus alia de nuntians universis gentibus iram Dei ob impietatem hominum, hoc modo exorsa est:

,
,
.

[Col. 0143C] Alia quoque per indignationem Dei adversus injustos [Col. 0144A] cataclysmum priore saeculo factum esse dixit, ut malitia generis humani extingueretur.


.
.

Simili modo deflagrationem postea futuram vaticinata est, qua rursus impietas hominum deleatur.

,
,
, .

Unde apud Nasonem de Jove ita dicitur:

Esse quoque in fatis reminiscitur, affore tempus,
Quo mare, quo tellus, correptaque regia coeli
Ardeat, et mundi moles operosa laboret.

Quod tunc fiat necesse est, cum honor, et cultus Dei summi apud homines interierit.

[Col. 0144B] Eadem tamen, placari eum poenitentia factorum et sui emendatione contestans, haec addidit:

,
.

Item paulo post:

, ,
.

Deinde alia Sibylla coelestium terrenorumque genitorem diligi oportere denuntiat, ne ad perdendos homines indignatio ejus insurgat:


, ,
.

[Col. 0144C] Ex his apparet vanas esse rationes philosophorum, [Col. 0145A] [33Kb] qui Deum putant sine ira; et inter caeteras laudes ejus id ponunt, quod est inutilissimum, detrahentes ei, quod est rebus humanis maxime salutare, per quod constat ipsa majestas. Regnum hoc imperiumque terrenum nisi metus custodiat, solvitur. Aufer iram regi, non modo nemo parebit, sed etiam de fastigio praecipitabitur. Imo vero cuilibet humili eripe hunc affectum, quis eum non spoliabit? quis non deridebit? quis non afficiet injuria? Ita nec indumenta, nec sedem, nec victum poterit habere, aliis quidquid habuerit diripientibus; nedum putemus coelestis imperii majestatem sine ira et metu posse consistere. Apollo Milesius, de Judaeorum religione consultus, responso hoc indidit:

,
[Col. 0145B] , , ,
, .

Si tam lenis est, quam philosophi volunt, quomodo ad nutum ejus non modo daemones, et ministri tantae potestatis, sed etiam coelum, et terra, et rerum natura omnis contremiscit? Si enim nullus alteri servit nisi coactus, omne igitur imperium metu constat: metus autem per iram: nam si non moveatur quis adversus parere nolentem, nec cogi poterit ad obsequium. Consulat unusquisque affectus suos: jam intelliget neminem posse sine ira et castigatione imperio subjugari. Ubi ergo ira non fuerit, imperium quoque non erit. Deus autem habet imperium; ergo et iram, [Col. 0146A] qua constat imperium, habeat necesse est. Quapropter nemo vaniloquentia philosophorum inductus ad contemptum se Dei erudiat; quod est maximum nefas. Debemus hunc omnes et amare, quod pater est; et vereri, quod dominus; et honorificare, quod beneficus; et metuere, quod severus: utraque persona in eo venerabilis. Quis salva pietate non diligat animae suae parentem? aut quis impune contemnat eum, qui rerum dominator, habeat in omnes veram et aeternam potestatem? Si patrem consideres, ortum nobis ad lucem, qua fruimur, subministrat: per illum vivimus, per illum in hospitium hujus mundi intravimus. Si Deum cogites, ille nos innumerabilibus copiis alit, ille sustentat, in hujus domo habitamus, hujus familia sumus; et si minus obsequens, quam decebat, [Col. 0146B] minusque officiosa, quam domini et parentis immortalia merita poscebant: tamen plurimum proficit ad veniam consequendam, si cultum ejus notionemque teneamus; si abjectis humilibus terrenisque tam rebus, quam bonis, coelestia et divina sempiterna meditemur. Quod ut facere possimus, Deus nobis sequendus est, Deus adorandus et diligendus est; quoniam in eo est materia rerum, et ratio virtutum, et fons bonorum.

Quid enim Deo aut potentia majus est, aut ratione perfectius, aut claritate luculentius? Qui quoniam nos ad sapientiam genuit, ad justitiam procreavit; non est fas hominem, relicto Deo sensus, ac vitae datore, [Col. 0147A] [4Kb] terrenis fragilibusque famulari, aut quaerendis temporalibus bonis inhaerentem, ab innocentia et pietate desciscere. Non faciunt beatum vitiosae ac mortiferae voluptates, non opulentia libidinum incitatrix, non inanis ambitio, non caduci honores, quibus illaqueatus animus humanus, et corpori mancipatus, aeterna morte damnatur: sed innocentia sola, sola justitia, cujus legitima et digna merces est immortalitas, quam statuit a principio Deus sanctis et incorruptis mentibus, quae se a vitiis et ab omni labe terrena integras inviolatasque conservant. Hujus praemii coelestis ac sempiterni participes esse non possunt, qui facinoribus, fraudibus, rapinis, circumscriptionibus conscientiam polluerunt, quique injuriis hominum, nefariis commissis, ineluibiles sibi maculas inusserunt. Proinde universos oportet, qui sapientes, qui homines [Col. 0147B] merito dici volunt, fragilia contemnere, terrena calcare, humilia despicere, ut possint cum Deo beatissima necessitudine copulari.

[Col. 0148A] Auferatur impietas, discordiae; dissensionesque turbulentae ac pestiferae sopiantur, quibus humanae societates, et publici foederis divina conjunctio rumpitur, dirimitur, dissipatur: quantum possumus, boni ac benefici esse meditemur; si quid nobis opum, si quid suppetit copiarum, id non voluptati unius, sed multorum saluti impartiatur. Voluptas enim tam mortalis est, quam corpus, cui exhibet ministerium. Justitia vero et beneficentia tam immortales, quam mens et anima, quae bonis operibus similitudinem Dei assequitur. Sit nobis Deus non in templis, sed in corde nostro consecratus. Destructilia sunt omnia, quae manu fiunt. Mundemus hoc templum, quod non fumo, non pulvere, sed malis cogitationibus sorditatur; quod non cereis ardentibus, sed claritate ac luce sapientiae illuminatur. In quo si Deum semper [Col. 0148B] crediderimus esse praesentem, cujus divinitati secreta mentis patent, ita vivemus, ut et propitium semper habeamus, et nunquam vereamur iratum.




[Col. 0147]
DISSERTATIO DE LACTANTII LIBRO DE IRA DEI. AUCTORE DOM. LE NOURRY O. S. B.



CAPUT PRIMUM. Analysis hujus libri.

Libri hujus initio (Cap. 1) eum a se idcirco conscriptum esse significat, ut plurimorum ac quorumdam [Col. 0148C] etiam philosophorum coargueret errorem, quo Deum irasci pernegabant. Fatetur autem se non eo arrogantiae devenisse, ut persuasum haberet veritatem, quam nemo homo, teste Socrate, per se ipsum solum comparare potest, suo se comprehendisse ingenio: [Col. 0149A] sed Dei, qui solus occultae veritatis patefaciendae potestatem habet, doctrinam se sequi profitetur.

Tribus vero gradibus ad hanc, inquit (Cap. 2), veritatem conscenditur. Primus est falsas intelligere religiones, et abjicere impios deorum cultus. Secundus, cognoscere verum, unicum, summumque Deum, qui omnia potestate sua creavit, et providentia gubernat. Tertius, agnoscere Dei legatum ac nuntium, qui homines erroribus liberatos, ad hujus veri Dei cultum ac justitiam formavit. Breviter autem indicat ubinam illos, qui hunc triplicem veritatis gradum explicando aberraverint, aut confutaverit, aut deinceps confutaturus sit.

His ita praelibatis, docet quadruplicem de ira Dei [Col. 0149B] haberi posse quaestionem. Primo, an Deo ira tribuenda sit, et demenda gratia. Secundo, an utraque ipsi detrahenda. Tertio, an gratia ipsi ascribenda, et tollenda ira. Quarto, an utraque ipsi attribuenda. De prima quaestione non potest, inquit (Cap. 3), ulla esse disceptatio. Quid enim dictu magis absurdum, quam Deum, boni auctorem, nemini prodesse ac benefacere, sed nocere tantum omnibus, et irasci?

Epicurei vero plane somniaverant in Deo nullum esse aut gratiae aut irae motum (Cap. 4). Sed pauci, iique scelerati homines hac falsissima ducebantur opinione. Si Deus enim, sicut illi garriebant, non movetur; si ulla absque voluntate aut providentia torpet immobilis, is proculdubio Deus non est. Quamobrem si haec sit Epicuri opinio, ille profecto non reipsa, [Col. 0149C] sed verbo tenus Deum existere asseruit.

Stoici autem aliique nonnulli arbitrabantur (Cap. 5) gratiam in Deo quidem esse, sed nullam unquam irae commotionem. Etenim sicuti benignitas, aiebant, et beneficentia in Deo esse debet, ita et quaelibet mentis perturbatio ab eo omnino absit, necesse est. Contra vero Lactantius: Si Deus, inquit, movetur gratia; ergo et ira. Verumenimvero qui bonos et pios diligit, ille impiis et iniquis irascitur. Boni quippe dilectio ex mali odio, et mali odium ex boni dilectione manat ac profluit. Qui ergo gratiae motu bonis benefacit, ille etiam malis iratus, eos pro merito corripit et castigat.

Itaque auctor noster censet (Cap. 6) eam solam sententiam veritati consonam esse, quae asserit Deum [Col. 0149D] sicut gratia, ita et ira reipsa commoveri. In hoc autem totius religionis summam et cardinem versari existimat (Cap. 7). Quod quidem eo demonstrat, quod homo, etsi multa cum brutis communia, aut iis similia habeat, sapientia tamen ac potissimum religione, sive notitia et cultu Dei ab aliis distinguitur. Atqui religio sine sincero Dei, peccatoribus offensi, atque irati, metu stare non potest. Iram ergo Dei perperam tollere conabantur Epicurei (Cap. 8), qui illum nihil curare effutiebant. Frustra enim nihil curanti, nihilque cum nobis commune habenti, templa aedificantur, ac fiunt sacrificia. Nullus enim honos ei debetur. Ad haec vero: si Deus non irascitur, utique non timetur; si non timetur, nec etiam colitur; quin immo [Col. 0150A] homines nullo conscientiae fraeno coerciti, in omni scelerum genere volutabuntur.

Respondebant autem religionem et divinitatis metum a prudentibus viris conficta fuisse non veritatis, sed utilitatis gratia, ut alii nimirum vitam majori innocentia ac morum integritate ducerent. Fatetur quidem Lactantius magnam hoc responso sibi proponi disputandi materiam, et a suo proposito alienam, quam tamen breviter attingit. Narrat itaque (Cap. 9) Protagoram primum omnium in dubium vocasse, an sit aliquis Deus: deinde Epicurum aperta penitusque absurda contradictione docuisse divinam esse quamdam naturam, sed cujus providentia nulla sit; denique Diagoram et Theodorum omnino negasse ullum esse Deum.

[Col. 0150B] Tam falsas autem has opiniones ut funditus evertat, variis ac validis profecto rationum momentis ostendit (Cap. 10) illos plane errare, qui mundum nulla Dei providentia, sed minutis et insecabilibus, sicuti Leucippus, Democritus, Epicurus et Lucretius, corpusculis concretum, sua sola natura extitisse somniaverant. Non leviori dehinc brachio, nec minoris ponderis argumentationibus errorem concutit destruitque Stratonis, qui stulte praedicabat naturam, sensu et figura carentem, ullo sine artifice, vel auctore, sed sua sponte generatam. Aliis vero argumentis evidentissime ostendit hominem, qui ab humo nomen sortitus est, et ejus animam, ac totum mundum a Deo fuisse creata; illiusque providentia gubernari. Plane ergo, ii omnes, inquit ille, delirabant, qui religionem [Col. 0150C] metus ac terroris causa institutam venditabant.

Pluribus posthaec exemplis et rationibus manifestissime demonstrat (Cap. 11) unum tantummodo esse posse hunc Deum. Quod quidem, post patefactam impii plurium deorum cultus originem, publico, nec dubio certe Platonis, Trismegisti, Socratis, Pythagorae, Antisthenis et Aristotelis testimonio confirmat. Sed hi, inquit, quemadmodum poetae, et alii gentiles etiamsi concesserint unum esse Deum; quia tamen nihil de ejus, quem beneficum credebant, cultu statuerunt, idcirco arbitrati sunt illum ira nunquam concitari. Ex his porro, quae hactenus dicta sunt, ille concludit (Cap. 12) funditus eversam esse illorum responsionem, qui contendebant religionem utilitatis tantum gratia introductam.

[Col. 0150D] Aliis tamen adhuc rationum momentis convincit Deum reipsa irasci. Sed ut haec adhuc planiora omnibus fierent, luculenter ille ostendit (Cap. 13) mundum non mutorum animalium, sed hominum causa fuisse a Deo conditum.

At si ita est, inquiebant Academici, cur tam multa ipsimet homini contraria ac pestifera inveniuntur? Respondebant quidem Stoici latentem eorum utilitatem posse deinceps agnosci, ac ex ipsis animalibus contra eorum venena haberi remedium. Sed hos refellit Lactantius, quia multa nulli videntur esse utilitati, ac satius esset nulla fieri noxia et mortifera, quam ex illis adversus ipsa remedium quaerere. Quapropter ille respondet soli ex animantibus homini inditam [Col. 0151A] a Deo sapientiam, qua bona discernat a malis, atque illa eligat, et haec ac quaecumque sibi noxia sunt, devitet.

Eadem ratione aliam evertit argumentationem, quam sibi ipse hunc proposuit in modum: Aut Deus potest, et non vult mala tollere, eoque ipso invidus est: aut vult, et non potest, et ita est infirmus. Ergo nec Deus dicendus erit. Concedit autem Lactantius Deum posse malum tollere, sed ideo illud non sustulisse; quia homini, uti dictum est, dedit sapientiam, qua potest malum agnoscere, et summum bonum, seu beatam immortalitatem adipisci.

Quemadmodum vero Deus mundum propter hominem, sic et hunc propter se creavit, id est, ut ab illo cognoscatur, ac debita veneratione colatur. Inde autem [Col. 0151B] scite colligit (Cap. 14) eumdem hominem religionis, et ut ait Cicero, justitiae causa fuisse creatum. Si quis vero sciscitetur, unde ergo peccata ad hominem pervenerint, responsum a Lactantio is accipiet (Cap. 15), se jam huic quaestioni satisfecisse, cum dixit Deum homini bonum proposuisse et malum, hoc autem, quod odit, permisisse, ut illud, quod amat, inde emicaret. At quia homo, non secus ac mundus, componitur rebus contrariis et repugnantibus, anima videlicet solida et aeterna, et corpore fragili et mortali, hinc profecto orta sunt et naturae ejus depravatio, et vitia, quae Dei legibus prohiberi oportuit. Deus ergo in bonos homines eis morem gerentes gratia, atque in praevaricatores ira commovetur.

Neque Epicurus objicere poterat in Deo pariter [Col. 0151C] esse debere timoris, libidinis, et cupiditatis affectus. Nam hi aliique similes motus, ex hominis fragilitate orti, in Deum, qui immortalis est, et nullius rei eget, cadere non possunt (Cap. 16). Contra vero ira adversus malos homines, et erga bonos charitas, atque in afflictos miseratio, sunt affectus Deo plane digni, suamque habent in ipso materiam. Secus enim omnia scelerum genera mundum impune inundarent.

Instabat Epicurus Deum esse beatum, ergo quietum et nihil curantem. At sentit certe, uti arguit Lactantius (Cap. 17), semperque vivit. Agit igitur. Quae autem est actio Dei, nisi mundi administratio? At si curam mundi et hominis habet, vult profecto ab homine legem suam observari, et illius praevaricatoribus irascitur.

[Col. 0151D] Nec erat profecto quod adhuc urgeret Epicurus eum, qui alteri nocet, non esse bonum. Non enim nocent, qui debitas a reis et iniquis poenas repetunt.

Ex variis deinde, quas Stoici et alii attulerunt irae definitionibus, planum utique Lactantius facit eos profecto non intellexisse quidnam inter iram justam et injustam sit discriminis. Data autem justae irae vera finitione, colligit (Cap. 18) eam nec ab homine, nec ab ipso Deo posse adimi. Quid igitur, inquiebant? Nonne sine irae affectu peccata corrigi possunt? Recte, ait Lactantius, si scelus occultum sit, aut ei humana lege caveatur. At quando cognitum et apertum est, aequum illius judicem indignari necesse est. Alioqui [Col. 0152A] enim, probaret delictum, et ad majora iter securum panderet.

Neque sinit sibi objici Archytae exemplum, qui propterea quod villico peccanti iratus erat, eum punire noluit. Unicum quippe exemplum est, quod nullus, uti ille Platonis testimonio variisque rationibus probare contendit, debet imitari. At de Deo, inquit, de cujus tamen figura tacet, idem dicendum ac de homine, quem similem sibi fecit.

Verum quia homo anima constat et corpore quibus ad virtutes, aut contra sancitam a Deo legem ad vitia fertur; idcirco Deus, omnium pater et rector, delectatur illius virtutibus, et vitiis commovetur; bonos diligit, et injustos odio habet (Cap. 19).

At quid ei, inquiebant, opus odio, qui et bonis statuit [Col. 0152B] praemium, et malis poenam? Quia, inquit Lactantius, si quis juste ac recte vivat, Deum vero nec colat, nec curet, tunc ipse Deus hunc non sinit esse impunitum, ac propter ejus superbiam ira in eum commovetur. Qemadmodum ergo ignoscere potest, ita et irasci.

Interroganti autem cur ii, qui peccant, saepe felices, et qui pie vivunt, saepe miseri sint; respondet auctor (Cap. 20) noster filios sub disciplina patris sui constitutos, strictius et frugalius aliis fugitivis et abdicatis vivere. Deinde vero, qui peccant, inquit, non effugient Dei judicium, et debitas aeternasque scelerum poenas aliquando dabunt.

Instabant: eur Deus, si peccantibus irascitur, in eos statim non animadvertit? Quoniam cum ea, ait [Col. 0152C] Lactantius, sit humana fragilitas, ut nemo non peccet, paucissimi profecto viverent. Deinde vero multi ex malis et improbis fiunt justi et continentes, pluresque ex idolorum cultoribus verum Deum agnoverunt. Utilissima igitur est patientia Dei, qui tametsi noxios sero puniat, eos nihilominus qui pertinaciter emendari nolunt, longius procedere non patitur.

Verum acrius adhuc alii urgebant tantum abesse, ut Deus irascatur, quin potius hominem irasci omnino prohibeat. Sed hoc facile diluit Lactantius (Cap. 21). Nam Deus quidem vetat hominem irasci; quia saepe saepius injusta est ejus ira: ipse vero Deus nunquam ira nisi justa movetur. Ad haec vero Deus non prohibuit, ne homo quovis irae motu tangatur, sed ne in eo permaneat. Quapropter illam temperari jussit, [Col. 0152D] et hominem ante solis occasum fratri suo reconciliari. Quamvis autem ipse sit aeternus, irae tamen suae motum in potestate sua ita habet, ut iis tantum, qui semper peccant, in aeternum irascatur.

Ea porro ira Deum revera commoveri auctor noster rursus probat (Cap. 22 et 23) non iis quidem, quae ethnici rejiciebant, sacrorum nostrorum vatum testimoniis, sed aliorum, atque in primis Sybillarum et Apollinis Milesii, quibus refragari ethnici omnino non poterant. Addit vero imperium sine metu, ac metum sine ira consistere non posse. Atqui Deus imperium habet, ergo et iram, atque idcirco daemones, et caetera omnia ad nutum ejus contremiscunt.

Denique librum hunc Lactantius absolvit epilogo, [Col. 0153A] quo concludit Deum amandum, quia optimus pater; timendum, quia severus dominus; honorandum, quia Deus beneficentissimus est. Concludit itaque morem illi gerendum, caducis et fragilibus bonis, voluptatibus, et vitiis nuntium remittendum, vacandum operibus justitiae, innocentiae, beneficentiae, aliisque virtutibus; ut beatissima necessitudine ipsi Deo copulati, semper propitium habeamus, nec amplius vereamur iratum.



CAPUT II. De hujus libri auctore, titulo, argumento, aetate, quave scribendi ratione ab illo compositus, ac quomodo Ciceronem imitatus sit.

Librum hunc a Lactantio nostro profectum fuisse [Col. 0153B] tam certum constansque est, ut nulla unquam fuerit, aut esse possit ea de re disceptatio aut controversia. Suis enim ille verbis se ipsum hujus libri, quem se scripturum promiserat, prodit auctorem. In secundo siquidem Divinarum Institutionum libro, ubi in sermonem de ira Dei incidit: »Seponatur, inquit, interim locus hic nobis de ira Dei disserendi, quod et uberior est materia, et opere proprio latius exsequenda.« At promissis suis stetisse ipsemet diserte significat. In hoc quippe libro nos saepius ad secundum, quartum et sextum divinarum Institutionum suarum sic mittit, ut omnium horumce librorum verum parentem se fuisse palam fateatur. Plura igitur in rem adeo claram, adeoque aperte ab ipsomet auctore nostro confessam, testimonia aliorum scriptorum [Col. 0153C] congerere tam facile esset, quam supervacaneum. Hieronymum tamen cum ob illius antiquitatem, tum ob eam quam de hoc libro fert sententiam, penitus omittere non possumus. Primum itaque ad Magnum urbis Romae oratorem sic de hoc libro scripsit: »Lactantius de Ira et Opificio Dei duo volumina condidit, quos si legere volueris, dialogorum Ciceronis in eis reperies.« Suo autem Scriptorum Ecclesiasticorum in catalogo, ubi ad ipsum Lactantium venit: »Habemus, inquit, ejus librum, et pulcherrimum de Ira Dei.« Denique alio in opere: »Firmianus noster librum de Ira Dei, docto pariter et eloquenti sermone conscripsit, quem qui legerit, puto ei ad irae intellectum satis abunde posse sufficere.« An vero illud Hieronymi hoc de libro judicium aequum [Col. 0153D] sit, et omnibus probetur, nos infra examinabimus. Jam vero ex citatis illius, atque Lactantii etiam nostri verbis colligimus illum hujusce libri esse verum genuinumque parentem.

Nec minus clare perspicimus ab illo de Ira Dei fuisse inscriptum. Tametsi enim de hac inscriptione Hieronymus et ipsemet Lactantius plane tacuissent, eam sane totus ipse, quantus est, liber clamat et asserit. Non alius siquidem in eo scribendo Lactantii scopus finisque fuit, quam ut palam omnibus faceret Deum revera irasci. Neque aliud etiam toto fere in hoc libro, quam de ira Dei tractatur argumentum, et ad illud omnia referuntur. Quod quidem ex facta a nobis illius analysi, vel etiam levissima libri ipsius [Col. 0154A] lectione, perspicuum cunctis fiet et manifestissimum.

Postremo ex iisdem Lactantii, quos citavimus, locis eadem profecto evidentia demonstratur hunc librum ab ipso, post septem divinarum Institutionum libros compositum, et juris factum publici. Non longum autem inter utrosque intercessisse temporis spatium haud absurde dici potest. Cum enim scripsit secundum divinarum Institutionum librum, pollicitus est, uti paulo ante observavimus, fore ut hunc librum conficeret. At eum cito fidem suam liberasse inde colligitur, quod persuasum plane habuerit, hanc de ira Dei quaestionem eo majoris esse momenti, quod a plurimis, ut diximus, scriptoribus, et a philosophis ethnicis nec paucis quidem, nec ignobilibus, qui eam negabant, religio funditus tolleretur. At quo [Col. 0154B] tuendae veritatis, quemadmodum vidimus, ardore erat incensus, non potuit utique longiorem ad alios ab errore liberandos, et vera doctrina informandos, moram interponere.

Praeterea Lactantius »Extrema senectute«, uti ait Hieronymus, »magister Caesaris Crispi, filii Constantini, in Gallia fuit.« Crispus autem bellum in Galliis circa annum 320 gerebat, et anno 326, quo vix dum aetatis suae tricesimum attigerat, mortuus est. Atqui Lactantius operam, sicuti diximus, conscribendis Institutionum divinarum libris circa annum 321, aetate jam provectus navabat. Non longum ergo post tempus hunc, sicuti promiserat, librum de Ira Dei composuit, publicamque emisit in lucem.

Eodem porro hunc ac superiores libros stylo, eademque [Col. 0154C] scribendi ratione ab illo exaratum fuisse, nemo sane, qui eos semel cursimve legerit, umquam inficiabitur. Ubique enim in eo idem atque in aliis emicat argumentandi genus, eadem sermonis elegantia, idem orationis cultus, ornatus et nitor. Quamobrem hoc fusius probare, quid aliud est, quam meridiano soli lucem afferre supervacuam?

Animadversione vero aliqua haud prorsus indignum illud erit, quod Lactantius in hujus libri peroratione significat imitandum sibi proposuisse Ciceronem. Audi, quaeso, ejus verba: »Restat, ut more Ciceronis utamur epilogo ad perorandum: sicut ille in Tusculanis de morte disserens fecit, ita nos in hoc opere testimonia divina, quibus credi possit, adhibere debemus.« [Col. 0154D] Ibi autem ille primum Tusculanarum Quaestionum librum indicat, cujus epilogum se imitari haud immerito profitetur.

Nonne autem, inquiet aliquis, hanc ob rationem Hieronymus Magno scribebat dialogorum Ciceronis in hocce libro reperiri? Minime quidem, uti putamus. Latinum enimvero oratorem in epilogo dumtaxat se imitari significat, nec eorum quae ab illo dicta sunt, fecit compendium: quin immo testimoniis utitur ab iis, quae Cicero adhibet, plane penitusque diversis. Vox itaque ab Hieronymo eo, nisi fallimur, sensu usurpatur, quo a nobis superius explicata est.



[Col. 0155A] CAPUT III. Quibus Lactantius rationibus ad hunc librum conficiendum adductus sit, et quis Donatus, cui eum nuncupat: de hujus libri in capita divisione, et capitum argumentis, de codicibus manuscriptis et editis, ac variorum in eum observationibus.

Praecipua ratio, quae Lactantium ad hunc librum exarandum impulit, haec esse videtur, quod ille in asserenda Dei ira, quam a plurimis negari compererat, omnem religionis pietatisque summam, ac cardinem versari arbitrabatur. Ea quippe sublata, putabat, ut paulo ante dicebamus, veram quoque religionem fnnditus tolli, deleri et extingui. Cum itaque videret hanc Dei iram a pluribus non infimi nominis hominibus, et a celeberrimis philosophis negari, hos omnes [Col. 0155B] libro publico refellendos esse censuit. Noverat enim Stoicos, quorum maxima profecto erat auctoritas, palam asseruisse Deum gratia quidem, sed nequaquam ira moveri. Nec minus exploratum habebat divulgatos fuisse in favorabilis, uti ipse loquitur, hujus opinionis defensionem a Seneca libros, quibus ob doctrinae et aequitatis famam, plures in errorem posse induci opinabatur. Certo denique certius noverat pessimam caeterorum omnium esse opinionem Epicureorum, qui jactitabant Deum nec ira excitari, nec tangi gratia. Ne quis ergo maxima horum impietate ac falsa pietate Stoicorum amplius deciperetur, ad utrosque confutandos, et quam veram putabat de ira Dei sententiam stabiliendam hunc librum edidit. Neque id ille profecto dissimulat. Nam libri initio Donatum, [Col. 0155C] atque ejus nomine, alios omnes his affatur verbis: »Quorum errore, qui maximus est, et ad evertendum vitae humanae statum spectat, coarguendus est a nobis; ne et ipse fallaris, impulsus auctoritate hominum, qui se putant sapientes.« Rursus vero in libri epilogo: »Haec habui, qui de ira Dei dicerem, Donate charissime; ut scires, quemadmodum refelleres eos, qui Deum faciunt immobilem.« Ibi vero praecipue designat Epicureos, qui cum sectae suae principe, ut ipsemet Lactantius ait, docebant Deum ideo esse incorruptum et beatum; quia semper quietus est, nec idcirco unquam irascitur.

Donatum autem, sicuti mox audivisti, compellat initio et fine hujus libri, quem ipsi direxit et nuncupavit. [Col. 0155D] Quis autem ille sit, dictu sane difficillimum. Nonnulli quidem suspicantur aut eum fuisse, qui sectae Donatistarum parens et auctor fuit, aut Aelium Donatum, Hieronymi praeceptorem. Sed haec gratis nullaque data aut ratione, aut conjectura vero saltem simili, finguntur.

Quidam vero haud ignobiles certe nostrae aetatis [Col. 0156A] Scriptores arbitrati sunt hunc Donatum eumdem esse, cui Lactantius alium de Mortibus persecutorum librum hoc titulo, ad Donatum confessorem, antea direxerat. At optandum certe foret, ut eruditi illi viri quamdam satis validam opinionis suae rationem attulissent. Non enim alia nituntur, quam nominis similitudine, qua quidem Lactantium, sicuti summopere cupiebant, hujus libri auctorem esse confici posse putaverunt. Sed solitam eorum perspicacitatem hic plane desideramus. Maxima siquidem est inter utrumque illum Donatum differentia. Is quippe, cui liber de Mortibus persecutorum dedicatur, altero, uti alibi ostendimus, aetate antiquior, celeberrimus martyr fuit, de quo scriptum ab ejusdem libri auctore legimus: »Novies tormentis cruciatibusque variis subjectus, novies adversarium gloriosa confessione vicisti.« [Col. 0156B] Alter vero Donatus cui liber de Ira Dei nuncupatur, tyro adhuc erat, necdum satis in christiana doctrina exercitatus, de quo Lactantius, sicuti ex citatis paulo ante ejus verbis vidimus, timebat ne falsis philosophorum de ira Dei opinionibus imbueretur et ludificaretur. Quantum autem prior Donatus nobilissimo martyrii triumpho celebris fuit, tantum posterior cunctis incognitus est. Nihil enim aliud de eo compertum habemus, ipsi quod ex Lactantii dictis didicimus, illum nisi amicitia conjunctissimum ac discipulum ejus fuisse. Plura siquidem de illo certiora nobis non suppetunt, satiusque duximus in his tantum, quae certa sunt, consistere, quam plura inquirendo vanis indulgere conjecturis.

At certe constat hunc de Ira Dei librum a Lactantio, [Col. 0156C] quemadmodum superiores, scriptum fuisse absque ulla in capita distributione. Enim vero non antiquissimi tantum manuscripti codices id manifestissime probant, verum etiam editi. Scimus quidem in Romana editione, et alia quae eadem in urbe ab Isaeo adornata est, viginti quatuor capita exhiberi: sed aliae viginti tria tantum continent. At variam hanc divisionem a Lactantio profectam non esse quis diffitebitur? Si ergo hic liber ab eo nulla in capita divisus fuit, multo minus capitum argumenta, quae in editis quoque sunt diversa, ab ipso prodierunt. Cum ergo haec omnia posterioribus temporibus addita, maleque composita sint, fas unicuique est illa in meliorem ordinem redigere [(a) 1Kb] .



[LIBER DE MORTIBUS PERSECUTORUM.]



PROLEGOMENA IN LIBRUM DE MORTIBUS PERSECUTORUM.




[Col. 0157]
LENGLETII MONITUM.

[Col. 0157A] Aureolus iste liber ita confectus, tam sincere elaboratus est, ut non solum expressos videas in eo singulares persecutionis eventus, id est, infaustum ejus initium, seriem atram atque felicem exitum; sed etiam ubique emineat Omnipotentis dextera vindex in tyrannos, et quam ubique se Deus praestet propugnatorem pietatis, propulsatoremque injuriarum, quae cultoribus suis a malis principibus inferuntur. Elucet econtra, quanta cura, quantoque studio Summa Divinitas foverit eos principes, qui erant fidelibus benevoli, qualis semper fuit Constantinus, vel eos, qui solummodo ita moderati fuerunt, ut liberam christianis suae religionis citra molestiam colendae facultatem dederint, qualis tunc temporis videbatur esse Licinius.

[Col. 0157B] Mens mea est, librum hunc legitimum esse Lucii Caecilii Firmiani Lactantii foetum. Sic opinati sunt doctiores quique, nec ab eorum sententia nostrum est recedere. Hunc reperit vir clarissimus Stephanus Baluzius in bibliothecae Colbertinae manuscripto codice, qui fuit olim antiqui Coenobii Moissiacensis in dioecesi Cadurcensi. Jam a pluribus saeculis ignotus delitescebat thesaurus ille in angulis hujusce monasterii bibliothecae. Vix dum in lucem prodiit, cum statim non solum exceperunt eum avide cuncti diversarum gentium Litterati studiose legendum; sed illum etiam iterum excudendum curaverunt tum Angli, tum Sueci: quin et versus est in linguas Gallicam et Anglicam. Hunc notis eruditis illustrarunt viri doctissimi sive Galli, sive Batavi ii sint. Anno 1710 rursus eum publici juris fecit Domnus Nicolaus le Nourry, e Congregatione sancti Mauri monachus Benedictinus: [Col. 0157C] sed non dubitavit modo, imo et asseruit, hunc librum non esse Lactantii nostri, sed cujusdam [Col. 0158A] Lucii, vel potius Lycii Caecilii ignoti scriptoris. Verum paucos, id est, tres aut quatuor in suam Nourrisius adduxit opinionem. Quin et doctiores quidam ejus errorem, acrius quam decet, redarguerunt, eumque ita exagitarunt, ut apertae probabilique responsioni locus non supersit. Nec sane difficilis fuit reprehensio; nam ubique Lactantii stylus, ubique ejus ingenium, ubique Lactantianae, eaeque singulares loquendi formulae sparsim reperiuntur in isto libello, cujus unicus superest codex manuscriptus, integer quidem et antiquus, sed ita ob amanuensis imperitiam et lacunas quasdam deformatus, ut saepissime in ipso explicando adhibendae sint vel conjecturae, vel etiam divinationes. At cum interesse putemus redarguere Nicolai le Nourry rationes, quamvis [Col. 0158B] eae sint exigui momenti, ideo hic excudi curavimus eruditam dissertationem viri clarissimi Nicolai de Lestocq, doctoris et socii sorbonici, decani Ecclesiae Ambianensis, et abbatis sancti Axeoli, quocum mihi vetus ab annis quinquaginta et amplius intercedit necessitudo et summa familiaritas. Ne tamen existimet lector eruditus, huic editioni aliquid deesse, ob praetermissam a me donni Theodorici Ruïnart e Congregatione sancti Mauri Benedictini monachi praefationem in Acta Martyrum vera et sincera ab ipso edita anno 1689, ac saepius recusam aut Amstelodami, aut Venetiis, aut etiam Parisiis, eamque Gallice versam. Haec praefatio eximia quidem est; sed quamvis excusa sit a Paulo Baudri ad calcem Lactantianae suae editionis, nihilominus non putavi e re esse eam adhuc septima vice excudere, cum ea olim paulo rarior, nunc vulgaris in [Col. 0158C] omnium manibus versetur, nihilque, aut parum conferat ad auctorem nostrum intelligendum.




[Col. 0157]
DISQUISITIO DE AUCTORE LIBRI CUI TITULUS: LUCII CAECILII DE MORTIBUS PERSECUTORUM, QUI FIRMIANO LACTANTIO TRIBUI SOLET. Auctore Nicolao de Lestocq, Doctore ac Socio Sorbonico, Ecclesiae Cathedralis Ambianensis Decano, Vicario General Episcopi Ambianensis, et Abbate Sancti Axeoli.

[Col. 0157C] Repertus est a doctissimo viro Domino Stephano Baluze in codice manuscripto bibliothecae Colbertinae, nunc Regiae, Liber cum hoc titulo: Lucii Cecilii liber de Mortibus Persecutorum. Hunc Firmiano ascripsit, ac Parisiis anno 1679, jussu Joannis Baptistae Colbert typis mandari curavit, tomo secundo [Col. 0159A] suorum Miscellaneorum, hac inscriptione praefixa: Lucii Cecilii Firmiani Lactantii liber de Mortibus Persecutorum.

Prodierunt postea variis in Europae partibus istius libri editiones aliae, quibus summo consensu in titulo Lucii Cecilii seu Caelii vocibus praefixa sunt Firmiani Lactantii vocabula.

At Domnus Nicolaus le Nourry, Ordinis S. Benedicti Monachus, vir utique eruditissimus, cujus studio et opera anno millesimo septingentesimo decimo nova libri de Mortibus Persecutorum editio Parisiis adornata est, Lucii Cecilii nomina tantum in titulo reliquit, nec Firmiani Lactantii voces addidit. Idque praestitit, tum quia manuscriptus ille codex Firmiani Lactantii nomina non habet, tum quia infirma [Col. 0159B] esse existimavit argumenta, quibus hic liber Lactantio tribuitur, aliaque, ut sibi visum est, suppetere censuit, nec minimi momenti, quibus ab eo abjudicetur.

In ea re D. Stephanus Baluzius et Domnus Nicolaus le Nourry consentiunt, codicem manuscriptum, qui unus extat, et e quo typis expressus est liber hic de Mortibus Persecutorum, praeter hiatus lacunasque nonnullas, mendis infectum esse plurimis. Ostendit praeterea Domnus le Nourry, plurima esse loca in eo codice, quae non solum Librarii, ut assolet, aut oscitatione ac negligentia, aut nimia scribendi festinatione, sed magna etiam, ut ait p. 119 linguae latinae ignoratione depravata sunt penitusque corrupta.

Quae igitur in libro de Mortibus Persecutorum ignave, crasse, obscure et mendose scripta sunt, atque [Col. 0159C] a claritate ac nitore sermonis, aut etiam opinionibus Lactantii aliena occurrunt, ea scribae, non autem auctori imputanda sunt; nec ob ejusmodi vitia liber de Mortibus Persecutorum Lactantio detrahendus est. Hinc tamen occasionem arripit doctus e Benedictino sodalitio vir religiosus, ad probandum librum istum non esse Lactantii.

Hac autem unica observatione praevia, nonnulla argumenta, quibus opinionem illam, quae librum de Mortibus Persecutorum Lactantio tribuit, convellere nititur Domnus le Nourry, ruere ac solvi, vel leviter attendenti manifestum erit.

Jam ab anno 1715 durius, quam par est, Domnum Nicolaum le Nourry exagitaverat in Observationibus Criticis [(1) 1Kb] , quas edi curaverat D. de la Crose tomo [Col. 0159D] VII Diarii Litterarii, parte I (Journal Littéraire anni 1715, à la Haye), ubi docte praecipua Nicolai le Nourry momenta evertit: sed nostra Disquisitio erit multo pacatior.

His praenotatis, quae communi de Auctore hujus libri sententiae favent, simul et inter argumenta, quae huic adversari Domnus le Nourry putat, illa, quae peculiari responsione indigere mihi visa sunt, expendam.

1o Titulus libri de Mortibus Persecutorum praefert nomina LUCII, vel LYCII CECILII, quae quidem videntur [Col. 0160A] esse duo Firmiani Lactantii praenomina. Quamvis enim Lactantius vulgo dicatur Caelius, et desint in libro de Mortibus Persecutorum nomina Firmiani Lactantii; in pluribus tamen indubitatorum Lactantii operum manuscriptis nominatur Lucius Cecilius, et in quibusdam aliis manuscriptis Lucii Caelii nomina desiderantur, ut fatetur Domnus le Nourry: de his agemus ad finem hujusce Disquisitionis. Insuper nullus scriptores inter ecclesiasticos praeter Lactantium Lucius Cecilius recensetur; omnino ignotus est quivis alius ejusdem nominis, cui liber de Mortibus Persecutorum adscribi possit.

2o Sanctus Hieronymus in Catalogo Scriptorum Ecclesiasticorum memorat Lactantii de Persecutione librum unum. At liber iste de Persecutione non videtur [Col. 0160B] alius esse a libro de Mortibus Persecutorum. Liber enim iste unus est, sicut et liber de Persecutione; ac in eo libro non agitur tantum de mortibus persecutorum, verum etiam de acerba in christianos a diversis Imperatoribus excitata persecutione: unde potuit utrumvis titulum prae se ferre. Minimum quidem duas inter istas inscriptiones discrimen est; qui enim de persecutione verba facit, debet et de persecutoribus agere: ea sane inter se connexa sunt. Sic ea non discrevit Lactantius ipse, Epitomes cap. LIII, ubi de persecutione, id est, suppliciis christianorum, simulque de mortibus persecutorum conjunctim loquitur.

3o Liber de Mortibus Persecutorum inscribitur Donato; inscripsit et Lactantius Donato librum de Ira [Col. 0160C] Dei. Auctor utriusque libri Donatum appellat charissimum. Videtur ergo esse unus et idem Donatus, cui liber uterque nuncupatur: asserit tamen Domnus le Nourry, Donatum, cui dicatur a Lactantio liber de Ira Dei, diversum esse a Donato, cui inscribitur liber de Mortibus persecutorum; quod ita probat: Donatus, cui Lactantius librum de Ira Dei dicavit, ab illo expressis verbis appellatur tyro implicatus saeculi negotiis, christiana doctrina non satis imbutus. Atqui cum Lactantius scripsit librum de Ira Dei, non potuit appellare Donatum tyronem implicatum saeculi negotiis, nec satis christiana doctrina imbutum, si sit idem cum Donato, cui inscribitur liber de Mortibus Persecutorum; siquidem liber de Ira Dei scriptus est multis annis post finitam persecutionem, [Col. 0160D] in qua per sex annos Donatus fuerat catenis et carcere constrictus ob Christi nomen, novies pugnaverat adversus tyrannos, et invictus steterat, ut habetur in libro de Mortibus Persecutorum. Confessorem tam eximium postea tyronem appellari potuisse, saeculi negotiis implicatum, et christiana religione non satis imbutum, quis credat?

Sed non est tam explorata illa ratio, ad mentem atque opinionem, quam Domnus le Nourry astruere nititur. Nullibi enim in libro de Ira Dei Donatus a Lactantio expressis verbis appellatur tyro implicatus saeculi negotiis, et Christiana religione non satis imbutus. Non solum illud non habetur de Donato apud [Col. 0161A] Lactantium expressis verbis: verum etiam nihil omnino apud eum occurrit, quo quisquam illum de Donato ita sensisse suspicari possit.

Duobus tantum in locis Lactantius orationem ad Donatum convertit in libro de Ira Dei, nempe cap. I, ubi sic habet: Adverti saepe, Donate, plurimos existimare non irasci Deum . . . . . . . . quorum error, quia maximus est, et ad evertendum vitae humanae statum spectat, coarguendus est a nobis, ne ipse fallaris impulsus auctoritate hominum, qui se putant esse sapientes. Alter locus legitur cap. 22, ubi sic loquitur Lactantius: Haec habui, quae de Ira Dei dicerem, Donate charissime, ut scires quemadmodum refelleres eos, qui Deum faciunt immobilem . . . . . Prophetae universi divino Spiritu repleti nihil aliud, quam de gratia Dei erga [Col. 0161B] justos, et de ira Dei adversus impios loquuntur, quorum testimonia nobis quidem satis sunt: verum iis quoniam non credunt isti, qui sapientiam capillis et habitu jactant, ratione quoque et argumentis fuerunt a nobis refellendi.

Ex hic locis liquet, consilium Lactantii fuisse, ita Donatum circa Dei providentiam erudire, ut posset ipsos Philosophos, qui eam tollebant, rationum momentis refellere. Sed adeo non appellat eum tyronem implicatum saeculi negotiis, et christiana religione non satis imbutum, ut ex verbis Lactantii colligatur, Donatum non ignorasse, quid Prophetae universi dicerent de gratia Dei erga justos, et de ira ejus adversus impios, atque ita Donato eorum testimonia esse nota, ut ipsi satis essent, quemadmodum [Col. 0161C] ipsi Lactantio; quorum testimonia, inquit, nobis satis sunt.

Arbitror equidem plurimos fuisse martyres eximios christiana religione satis imbutos, et etiamnum esse nonnullos pietate conspicuos christianos, qui tamen non possent ratione et argumentis, ut in eo libro de Ira Dei praestare conatus est Lactantius, extricare se argumentis philosophorum adversus Dei providentiam. Ejusmodi enim sunt ista argumenta, ut cap. 13 dicat Lactantius, his plerosque Philosophorum, qui providentiam defendunt, perturbari solere, et invitos pene adigi, ut Deum nihil curare fateantur.

Videtur Domnus le Nourry memoriae lapsu tribuere Donato, quod Lactantius Demetriano dicit in libro de Opificio Dei. Demetriano scilicet librum istum de Opificio Dei inscripserat, et hunc velut tyronem sic alloquitur. [Col. 0161D] Praeceptor, ait capite primo, etiam nunc, sed honestioris rei meliorisque doctrinae . . . te moneo repetens, iterumque monebo, ne oblectamenta ista terrae pro magnis aut veris bonis habere te credas. Et capite ultimo: Si Deus dederit, inquit, te ad verae philosophiae [Col. 0162A] doctrinam et planius, et verius cohortabor. Ista certe verba Lactantii praeceptoris sunt tyronem christiana religione non satis imbutum alloquentis: at haec Demetrianum, non autem Donatum spectant.

4o Lactantium auctorem esse libri de Mortibus Persecutorum, inde probatur, quod Nicomediae in Bithynia, sicut et auctor libri de Mortibus Persecutorum, commorabatur etiam Lactantius eo tempore, quo persecutio in Christianos grassata est, et Dei templum eversum est. Id ipsum de se testatur Lactantius, libro V, Institutionum, cap. 2, ubi sic loquitur: Ego cum in Bithynia oratorias litteras accitus docerem, contigissetque, ut eodem tempore Dei templum everteretur. Siluit urbis nomen, in qua docuit Lactantius: sed Hieronymus non praetermisit; ait enim loco [Col. 0162B] supra citato, Lactantium Rhetoricam Nicomediae docuisse. Auctor etiam libri de Mortibus Persecutorum Nicomediae se, ipsa persecutione saeviente, et cum templum Dei solo adaequatum est, mansisse, revera non dicit: sed rem totam ita narrat num. 12, ut in oculis ejus gestam esse intelligatur. Repente, inquit, adhuc dubia luce ad Ecclesiam . . . venit; et revulsis foribus simulacrum Dei quaeritur, Scripturae repertae incenduntur, datur omnibus praeda: rapitur, trepidatur, discurritur. Ipsi (imperatores) vero in speculis (in alto enim constituta Ecclesia ex palatio videbatur) diu inter se concertabant, utrum ignem potius supponi oporteret. Vicit sententia Diocletianus, cavens, ne magno incendio facto, pars aliqua civitatis arderet. Veniebant igitur Praetoriani acie structa cum securibus et aliis ferramentis, et immissi undique, tamen illud editissimum paucis horis [Col. 0162C] solo adaequarunt. Et num. 13: Postridie propositum est edictum, quo cavebatur, ut religionis illius homines carerent omni honore ac dignitate, tormentis subjecti essent . . . Quod edictum quidam, etsi non recte, magno tamen animo diripuit et conscidit . . . statimque productus, non modo extortus, sed etiam legitime coctus, cum admirabili patientia postremo exustus est. Praeterea quae habentur num. 17 de morbo, quo Nicomediae laboravit Diocletianus; et num. 35 de Edicto Galerii Nicomediae proposito, ac de die, quo cognita fuit Nicomediae mors Galerii, illa auctorem istum libri de Mortibus Persecutorum aliquandiu Nicomediae degisse abunde probant.

5o Idem est auctoris libri de Mortibus Persecutorum, ac Lactantii stylus. Quod ut clarius pateat, hic [Col. 0162D] descripsi tum res, tum sententias, tum locutiones, easque singulares et Lactantio proprias, quae in libro de Mortibus persecutorum, et in aliis indubitatis Lactantii operibus similes reperiuntur, atque ob oculos e regione posui.

[Col. 0161D] [1Kb] Haec leguntur numero secundo libri de Mortibus Persecutorum: Extremis temporibus Tiberii Caesaris, ut scriptum legimus, Dominus noster Jesus Christus a Judaeis cruciatus est post diem decimum Kalendarum Aprilis, duobus Geminis Consulibus.

[Col. 0162D] Haec leguntur, libro IV Institutionum, c. 10: Sub imperio Tiberii Caesaris, cujus anno quinto decimo, id est, duobus Geminis Consulibus, ante diem septimum (ita multae editiones) Calendarum Aprilium, Judaei Christum crucifixerunt.

Et ejusdem libri cap. 22: Mirari desinet Deum ab hominibus esse cruciatum.

[Col. 0161D] Textus libri de Mortibus Persecutorum consentit cum duobus textibus e regione positis, eo quod dicatur [Col. 0162D] sub Tiberio Caesare Christus a Judaeis cruciatus, duobus Geminis Consulibus.

[Col. 0163A] Sed duo sunt, in quibus textus libri de Mortibus Persecutorum pugnare videtur cum textu, cap. 10 lib. IV Institutionum.

Primum est, quod juxta textum libri de Mortibus Persecutorum, cruciatus est Christus extremis temporibus Tiberii Caesaris; et juxta textum libri IV Instit. anno quinto decimo Tiberii Caesaris. Cum autem Tiberius imperaverit annis duobus et viginti, si Christus cruciatus est anno quinto decimo Tiberii, non fuit cruciatus extremis temporibus Tiberii.

Respondetur, auctorem libri de Mortibus Persecutorum ita locutum fuisse, quia annus decimus quintus Tiberii vergit ad ejus imperii finem potius, quam ad initium, nec ibi res est de accurata annorum [Col. 0163B] computatione.

[Col. 0164A] Alterum, in quo videntur pugnare isti duo textus est, quod in libro de Mortibus Persecutorum legatur Christus cruciatus post diem decimum Kalendarum; in libro autem Institutionum legatur, ante diem septimum Calendarum.

Respondetur in notis ad textum libri Institutionum editionis 1660, Lactantii, observatum esse in quibusdam manuscriptis haberi, ante diem decimum Calendarum; atque in eis notis proferri haec verba Pauli Jureconsulti: Ante diem decimum Calendarum, et post diem decimum Calendarum, utroque sermone undecimus dies significatur. Si ita sit, omnis istorum textuum pugna evanescit. Negari tamen non potest, quin aliquod mendum circa numerum dierum in illos textus irrepserit: [Col. 0164B] sed Librariis id est tribuendum.

[Col. 0163B] [1Kb] Haec leguntur eodem num. 2, libri de Mortibus Persecutorum: Cum ressurrexisset die tertio, congregavit discipulos, quos metus comprehensionis ejus in fugam verterat, et diebus quadraginta cum his commoratus, aperuit corda eorum, et Scripturas interpretatus est, quae usque ad id tempus obscurae atque involutae fuerunt; ordinavitque eos et instruxit ad praedicationem dogmatis ac doctrinae suae, disponens Testamenti Novi solemnem disciplinam. Quo officio expleto, circumvolvit eum procella nubis, et subractum oculis hominum rapuit in coelum. Et inde discipuli . . . dispersi sunt in omnem terram . . . et per omnes provincias et civitates Ecclesiae fundamenta miserunt.

[Col. 0164B] Haec leguntur lib. IV Institut., c. 19: Tertio die . . . e sepulcro vivus egressus, in Galilaeam profectus est, ut discipulos suos quaereret.

Et ejusdem libri, c. 20: Discipulis iterum congregatis, Scripturae sanctae litteras, id est, Prophetarum arcana patefecit, quae antequam pateretur, perspici nullo modo poterant . . . quae post resurrectionem ejus scripta sunt, Novum Testamentum nominatur.

Et ejusdem libri c. 21: Ordinata vero discipulis suis evangelica ac nominis sui praedicatione, circumfudit se repente nubes, eamque in coelum sustulit, quadragesimo post passionem die . . . Discipuli vero per provincias dispersi fundamenta Ecclesiae ubique posuerunt.

[Col. 0163C] Textus ille libri de Mortibus persecutorum aliis textibus Lactantii e regione positis similis est, tum quoad res, tum quoad verba. Attamen Domnus le Nourry ex his verbis libri de Mortibus persecutorum, Ecclesiae fundamenta miserunt, concludit, hunc librum non fuisse a Lactantio scriptum. Quis autem, inquit, bonae Latinitatis auctor unquam dixit, mittere fundamenta? Is certe non est Lactantius, qui melius scripsit, fundamenta Ecclesiae ubique jecerunt.

Ut argumentum istud dissolvatur, observandum primo, in textu capitis 20 Institutionum lib. IV Lactantii non haberi, fundamenta Ecclesiae ubique JECERUNT, sed POSUERUNT; deinde a Cicerone has voces, jacere et mittere eodem sensu usurpari in libro, cui titulus Orator, ubi ait, oratorem salibus uti in jaciendo [Col. 0163D] mittendoque ridiculo. Praeterea Horatius MITTERE, pro jacere ac ponere dixit Sat. 3 lib. II:

   Mittere operto
Me capite in flumen;
Et ejusdem libri Sat. I:

[Col. 0164C] Mitteret in Pyrgum talos;
Et in libro de Arte poetica:

In scenam missos magno cum pondere versus.
Quin etiam ipse Lactantius mittere, pro jacere, promiscue utitur lib. I Institut. cap. 21, ubi ait: Saturnus in Latio eodem genere sacrificii cultus est; non quidem ut homo ad aram immolaretur, sed ut in Tiberim de ponte Milvio mitteretur . . . Verum id genus sacrificii . . . dicitur esse sublatum, ritu tamen permanente, ut pro veris hominibus imagines jacerentur. Quod confirmat ex Ovidio Lactantius, cujus hos versus refert, in quibus mittere et jacere indiscriminatim adhibentur eodem sensu:

Illum stramineos in aquam misisse Quirites:
   Herculis exemplo corpora falsa jace.
[Col. 0164D] Tum quoque priscorum virgo simulacra virorum
   Mittere roboreo scirpea ponte solet.

[Col. 0163D] [1Kb] Haec leguntur eodem numero 2 libri de Mortibus persecutorum: Discipuli . . . dispersi sunt per omnem terram ad Evangelium praedicandum, sicut ille MAGISTER DOMINUS imperaverat, et . . . per omnes provincias et civitates Ecclesiae fundamenta miserunt. Cumque jam Nero imperaret, Petrus Romam advenit, et editis quibusdam miraculis, quae virtute ipsius Dei, data sibi a Deo potestate, faciebat, convertit multos ad JUSTITIAM, Deoque templum FIDELE ac stabile collocavit. Qua re ad Neronem delata . . . prosilivit ad excidendum coeleste templum, delendamque JUSTITIAM. Et primus omnium persecutus Dei servos, Petrum cruci affixit, et Paulum interfecit. Nec tamen habuit impune . . . Dejectus itaque fastigio imperii, ac devolutus a summo tyrannus [Col. 0165A] impotens nusquam repente comparuit, ut ne sepulturae quidem locus in terra tam malae BESTIAE appareret.

Et numero 3: Post hunc alter non minor tyrannus . . . diutissime tutusque regnavit, donec impias manus adversus Dominum tenderet. Postquam vero ad persequendum JUSTUM POPULUM instinctu Daemonum incitatus est, tunc traditus in manus inimicorum luit poenas.

Et num. 4: Quis JUSTITIAM nisi malus persequatur.

Et num. 9: Maximianus . . . omnibus, qui fuerunt, malis pejor. Inerat huic BESTIAE naturalis barbaries.

Et num. 21: Corpora jam cremata, lecta ossa, et in pulverem comminuta jactabantur in flumine ac mari.

Et num. 32: Dolet BESTIA et mugit.

[Col. 0164D] Haec, ut puto, satis superque probant, verba ista, fundamenta miserunt, non solum esse bonae latinitatis, sed etiam Lactantii stylo congruere.

Haec leguntur lib. IV Instit. cap. 21: Discipuli vero per provincias dispersi, fundamenta Ecclesiae ubique posuerunt, facientes et ipsi nomine MAGISTRI DEI magna, et pene incredibilia miracula; quia discedens instruxerat eos virtute ac potestate . . . Petrus et Paulus Romae praedicaverunt . . . cum eos Nero interemisset, etc.

Ex eodem libro cap. 14: Apparet prophetas omnes denuntiasse de Christo, fore aliquando, ut . . . constitueret aeternum templum Deo, quod appellatur Ecclesia . . . haec est domus FIDELIS, hoc IMMORTALE TEMPLUM.

Ex libro V Institut. cap. 1: Cultores Dei summi, hoc est, justos homines torquent.

[Col. 0166A] Et eodem libro cap. 2: Eodem ipso tempore, quo justus populus nefarie lacerabatur.

Et eodem libro cap. 7: Justitia nihil aliud est, quam Dei unici pia et religiosa cultura.

Et eodem libro cap. 11: Impietatem suam adversus JUSTOS violenter exercent, nec immerito a prophetis BESTIAE nominantur . . . Nam quis Caucasus, quae India, quae Hircania tam immanes, tam sanguinarias unquam BESTIAS aluit . . . illa est vera BESTIA, cujus una jussione

Funditur ater ubique cruor, crudelis ubique
Luctus, ubique pavor, et plurima mortis imago.
Nemo hujus tantae belluae immanitatem potest pro merito describere, quae uno loco recubans; tamen per totum orbem dentibus ferreis saevit; et non tantum artus hominum dissipat, sed et ossa ipsa comminuit, et in cineres furit, ne quis extet sepulturae locus.

Et eodem libro V Institut. cap. 23: Injustissimi persecutores . . . non se putent impune laturos . . . punientur enim judicio Dei . . . propterea vindicaturum se in eos celeriter pollicetur, et exterminaturum BESTIAS malas [Col. 0166B] de terra.

[Col. 0165B] Sensus et voces in his textibus consonant. Persecutores Ecclesiae appellantur utrobique bestiae; ossa martyrum dicuntur in cineres comminuta. Praeterea attendendum ad istas locutiones utrinque similes, [Col. 0166B] Magister Dominus, Magister Deus, templum fidele et stabile, templum aeternum, domus fidelis, Deo collocare, Deo constituere: populus justus, Justi, pro veri Dei cultoribus; justitia, pro Dei singularis cultura.

[Col. 0165B] [1Kb] Haec eodem num. 3 libri de Mortibus persecutorum leguntur: Ecclesia . . . secutis . . . temporibus, quibus boni principes Romani imperii clavum regimenque tenuerunt . . . manus suas in Orientem Occidentemque porrexit, ut jam nullus esset terrarum angulus tam remotus, quo non religio Dei penetrasset, nulla denique natio tam feris moribus vivens, ut non, suscepto Dei cultu, ad justitiae opera mitesceret.

[Col. 0166B] Haec lib. VII Institut. cap. 15 leguntur: Roma . . . sublata Carthagine, quae tandiu aemula Imperii Romani fuit, manus suas in totum orbem terra marique . . . porrexit.

Et libro V Institut. cap. 13: Cum vero ab ortu solis usque ad occasum lex divina suscepta sit, et omnis sexus, omnis aetas, et gens, et regio, unitis ac paribus animis Deo serviant.

[Col. 0165B] Juxta textus istos, nulla est gens, nulla natio, quae non susceperit Dei cultum; et eisdem verbis [Col. 0166B] Ecclesiae et Imperii Romani magnitudo describitur.

[Col. 0165C] [1Kb] Haec num. 9 et 10 libri de Mortibus persecutorum leguntur: Diocletianus . . . quam vero causam persequendi habuerit, exponam. Ut erat pro timore scrutator rerum futurarum, immolabat pecudes, et in jecoribus earum ventura quaerebat. Tum quidam ministrorum, scientes Dominum, cum assisterent immolanti, imposuerunt FRONTIBUS suis IMMORTALE SIGNUM. Quo facto, fugatis daemonibus, sacra turbata sunt. Trepidabant Aruspices, nec solitas in extis notas videbant; et quasi non litassent, saepius immolabant. Verum identidem mactatae hostiae nihil ostendebant, donec magister ille Aruspicum Tagis, seu suspicione, seu visu, ait, idcirco non respondere sacra, quod rebus divinis profani homines interessent. Tunc ira FURORIS sacrificare non eos tantum, qui sacris ministrabant, sed universos, qui erant in palatio, jussit, et in eos, si detrectassent, verberibus animadverti.

[Col. 0166C] Haec lib. IV Institut., cap. 27 leguntur: Cum diis suis immolant, si assistat aliquis signatam frontem gerens, sacra nullo modo litant; Nec responsa potest consultus reddere vates. Et haec saepe causa praecipua justitiam persequendi malis regibus fuit. Cum enim quidam ministrorum nostrorum sacrificantibus Dominis assisterent, imposito FRONTIBUS signo, deos illorum fugaverunt, ne possent in visceribus hostiarum futura depingere. Quod cum intelligerent Aruspices, instigantibus iisdem Daemonibus, quibus prosecant, conquerentes profanos homines sacris interesse, egerunt principes suos in furorem, ut expugnarent Dei templum, seque vero sacrilegio contaminarent, quod gravissimis persequentium poenis expiaretur. Sed quoniam neque accedere ad eos possunt . . . . . quos SIGNUM IMMORTALE munierit.

[Col. 0165C] In utroque textu eadem non tantum persecutionis causa assignatur; verum etiam res eodem modo et [Col. 0166C] iisdem pene verbis exponitur.

[Col. 0165D] [1Kb] Haec num. 16 libri de Mortibus persecutorum leguntur: Vexabatur ergo universa terra, et praeter Gallias, ab Oriente usque ad Occasum tres acerbissimae bestiae saeviebant.

Non mihi si linguae centum sint, oraque centum,
Ferrea vox, omnes scelerum comprendere formas,
Omnia poenarum percurrere nomina possem,
quae Judices per provincias justis atque innocentibus intulerunt.

Eodem libro num. 15: Omnis sexus et aetatis homines ad exustionem rapti . . . . . tormentorum genera inaudita excogitabantur.

[Col. 0166D] Lib. V Institut. cap. 11 haec leguntur: Quae autem per totum orbem singuli gesserint, enarrare impossibile est. Quis enim voluminum numerus capiet tam infinita, tam varia genera crudelitatis? Accepta enim potestate, pro suis moribus quisque saevivit . . . . . Itaque dici non potest, hujusmodi Judices quanta et quam gravia tormentorum genera excogitaverint.

Et lib. VI, cap. 17: Spectatae sunt, spectanturque adhuc per orbem poenae cultorum Dei, quibus excruciandis nova et inusitata tormenta excogitata sunt.

[Col. 0165D] Persecutorum furor in textibus ex utraque parte idem, eodemque fere modo exprimitur.

[1Kb] Haec num. 38 lib. de Mortibus persecutorum habentur: [Col. 0167A] Illud vero capitale, et supra omnes, qui fuerunt, corrumpendi cupiditas, quid dicam nescio, nisi caeca et effrenata; et tamen his verbis exprimere pro indignatione sua non potest. Vincit officium linguae sceleris magnitudo.

[Col. 0166D] Et lib. VI Institut. cap. 23: Quid dicam de iis, qui [Col. 0168A] abominandam non libidinem, sed insaniam potius exercent? . . . . . Quibus hoc verbis, aut qua indignatione tantum nefas prosequar? Vincit officium linguae sceleris magnitudo.

[Col. 0167A] In his duobus textibus locutiones omnino similes occurrunt. Mendosus tamen est textus libri de Mortibus persecutorum: sed si addatur vox ista mens, quae potuit amanuensis culpa omitti, sic legendum [Col. 0168A] erit: Et tamen his verbis exprimere mens pro indignatione sua non potest; et sensus erit planus et apertus; ita emendarunt doctiores quique.

[1Kb] Haec num. 5 lib. de Mortibus Persecutorum leguntur: Nonne mirabile est ausum esse quemquam . . . cogitare adversus majestatem singularis Dei regentis et continentis universa?

Et num. 12: Templum paucis horis solo adaequarunt.

[Col. 0167B] Et num. 15: Constantius . . . . . . . conventicula, id est, parietes, qui restitui poterant, dirui passus est.

Num. 16: Auctor et consiliarius ad faciendam persecutionem; de Hierocle dicitur.

Eodem numero: Saeculum cum suis terroribus triumphasti.

Eodem numero: Nefanda jussione contempta. Jussio, vox Lactantiana.

Eodem num. Nullus laquens inducat.

Num. 18 de Mortibus persecutorum: Multorum sibi odia quaesisset; verbum Lactantianum, pro acquisivisset.

Eodem numero: Ita plane.

De Mortibus persecutorum, num. 21: IN SERVITIUM. se addicant; id est, in servitutem.

De mortibus persecutorum, num. 23: Contra omne [Col. 0167C] jus humanitatis occidit.

De Morte persec., num. 24: Jam propinquavit illi judicium Dei.

Eodem num. Ei imperium per manus tradidit.

De Mort. persec., num. 26: Quaerebat quatenus. Quatenus eo loci, pro quomodo.

De Mortib. persec., num. 27: Inflammatum ira; sic et supra, num. 14: Inflammatus ira.

De Mort. Persec. num. 28. Tanquam superbus alter, exactus est. Loquitur de Tarquinio.

De Mort. persec. num 30. Habuit impune.

Et num. 33. Percussit eum Deus insanabili plaga.

[Col. 0167D] Eodem num. Forinsecus; vox insolita.

Eodem num. Inaestimabile scatebat examen.

De Mort. Persec. num. 36. Ad praesens.

Et num 38. Ingenuas virgines imminutas servis suis donabat.

Num. 44 libri de Mort. Persec. sic habetur: Et quamvis se Maxentius Romae contineret, quod responsum acceperat periturum esse, si extra portas urbis exisset . . . commonitus est in quiete Constantinus, ut coeleste signum Dei notaret in scutis.

Haec cap. 1 lib. I Institut. leguntur: Majestatem Dei singularis ac veri et cognovisti, et honorasti.

Et lib. IV Institut., cap. 21: Futurum esse dixerunt, ut . . . civitates eorum solo adaequaret.

Et lib. V Institut., cap. 11: Unus in Phrygia . . . universum populum cum ipso pariter conventiculo concremavit.

[Col. 0168B] Lib. V Divin. Institut., cap. 11: Alius eamdem materiam mordacius scripsit, qui erat tum e numero Judicum, et qui auctor in primis FACIENDAE PERSECUTIONIS fuit. Haec etiam de Hierocle.

Lib. IV, Divin. Institut., cap. 26: Mortem CUM SUIS TERRORIBUS TRIUMPHARET; et l. VI, c. 23.

Lact., Inst., l. IV., c. 15, eodem verbo jussio utitur, et. l. V, c. 11 et 13.

Lact., l. Div. Inst. c. 21, in eosdem laqueos inducantur.

Sic Lact., Div. instit. l. I, c. 20; l. II, c. 12; l. IV, c. 1; l. V, c. 1; l. VII, c. 11, 14 et 15. Epitom., c. 4, 20 et 27: his omnibus in locis quaerere, pro acquirere.

Lact., Div. Inst., l. I. c. 11; l. II, c. 2: Ita plane, eodem modo.

Lact., Epit., c. 52: Tradet IN SERVITIUM Gentes universas, eodem sensu.

Lact., l. V Div. Inst., c. 19 et 22: Contra jus humanitatis; [Col. 0168C] l. VI, c. 10: Contra jus humanitatis et fas omne spoliant, cruciant, occidunt, exterminant.

Lact., Div. Inst., l. VII, c. 14: Cujus judicii tempus appropinquare ostendam; et c. 24: Et jam propinquare summum illum conclusionis extremae diem. Sic propinquare eodem modo utitur Lactantius in Epitome, c. 71 initio.

Lact., Div. Inst. l. II, c. 4: Vixit usque ad senectutem, regnumque filio per manus tradidit.

Lact., Div. Inst. l. II, c. 21, quatenus etiam eodem sensu accipitur, sicuti et l. IV, c. 27; l. VII, c. 6.

Lact., Div. Inst. l. VII, c. 17, inflammatus ira.

Lact., Div. Instit. lib. IV, cap. 14. Tarquinius superbus exactus est.

Lact., Epitome, cap. 53. Impune habuit; et cap. 55, Impune habens.

Et lib. VII Institut. cap. 15. Percussit Aegyptum Deus insanabili plaga.

[Col. 0168D] Lact., de Opific. Dei cap. 2. Forinsecus, eodem sensu.

Lact., Divin. Instit. lib. I, cap. 16; lib. de Ira cap. 10. Epitomes cap. 72, Inaestimabilis, eodem sensu.

Lact. Divin. Instit. lib. VII, cap. 6, 10 et 15, et de Ira cap. 22, ad praesens eodem sensu usurpatur.

Et lib. I Institut. cap. 10: Omitto virgines quas imminuit.

Lib. II Institut. num. 7 sic habetur: Tiberio namque Attinio homini plebeio per quietem observatus esse Jupiter dicitur.

Et postea loquens de Augusto, sic habet: Medico ejus Artorio Minervae species obversata est, monens ne propter corporis imbecillitatem castris se contineret Caesar.

Notentur in utroque textu locutiones istae similes: Se Romae contineret; castris se contineret, commonitus est in quiete, per quietem monens.

[Col. 0169A] [1Kb] De Mort. Persec. num. 44: Et suum proprium; voces omnino Lactantianae.

De Mortibus Persec. num. 47: Quiverunt, verbum Lactantio frequens.

Et num. 49: Insustentabili dolore usque ad rabiem mentis elatus est.

Et num. 52, qui et ultimus est: Deus gregem suum partim vastatum a lupis rapacibus, partim vero dispersum reficere ac recolligere dignatus est, et bestias malas extirpare.---Et num. 50: Sic omnes impii vero et justo judicio Dei eadem, quae fecerunt, receperunt.

[Col. 0170A] Lact. Divin. Instit. lib. III cap. 10; lib. IV cap. 14; lib. V cap 11; De Opific. cap. 2, ubi suum proprium, suo proprio, sua propria semper adhibentur.

Lact. Div. Instit. lib. II cap. 5; lib. V cap. 22, ubi etiam quiverunt et quiverint usurpantur eadem significatione.

Et lib. VII Institut. cap. 16: Hic insustentabili dominatione vexabit orbem.

Et lib. V Instit. cap. 23: Punientur judicio Dei . . . vindicaturum se in eos celeriter pollicetur, et exterminaturu malas bestias de terra . . . veniet, veniet rabiosis et voracibus lupis merces sua.

[Col. 0169A] Congruunt utrinque textus isti. Notandum, vocem [Col. 0169B] hanc, insustentabili, forte in nullo alio auctore reperiri.

Has procul dubio loquendi formulas, quae unum eumdemque repraesentant auctorem, sat diligenter non contulerat domnus le Nourry: alioquin in eam, ut puto, tam libere non ivisset opinionem, a qua discrepant omnino viri quique doctissimi. Hanc porro si amplecti statuisset, non frigidis, non levibus, non vanis uti debuerat argumentis: sed firmas, imo et gravissimas ipsius erat adhibere rationes, quibus possent eruditi a pristina sua dimoveri sententia. Nec dicat Nourrysius, nonnisi casu et fortuito similes fuisse repertas in utroque auctore locutiones. Id quidem potest fieri semel, aut bis, sed non ubique, ac quadragies et amplius, sicuti evenit in libello sexaginta circiter paginarum; praecipue vero cum agatur de [Col. 0169C] his formulis ita singularibus, ut vix eas in aliquibus reperias scriptoribus.

Ex his ergo locis, quos non e libro tantum de Mortibus Persecutorum, verum etiam ex indubitatis Lactantii operibus exscripsi, stylum eumdem esse libri de Mortibus Persecutorum ac Lactantii constat.

Disertum certe scriptorem in eloquendo facilem, comptum et apertum, quique bonarum artium auctores pervolutaverit, quae sunt quoque Lactantii dotes, liber de Mortibus Persecutorum exhibet.

Tandem librum de Mortibus Persecutorum Lactantio tribuendum suadet adhuc, quod sicut docet libri istius auctor num. 1 et 50, universos christiani nominis persecutores a summo Deo debellatos, et digna ultione fuisse deletos: Ita Lactantius lib. V Institut. c. [Col. 0169D] 22 et 23 tradit, Deum in malos principes et injustissimos persecutores vindicasse populi sui vexationes, semperque accidisse, ut ultio consecuta fuerit.

Has rationes qui contulerit in unum, non mirabitur, quod, statim ac in lucem prodiit liber de Mortibus Persecutorum, judicium hoc omnium litteratorum fuerit, eum Lactantio esse adscribendum.

Agamus nunc de praecipuo Nicolai le Nourry argumento. Codex ms. inquit, de Mortibus Persecutorum, prae se fert nomen LYCII, vel LUCII CECILII; ergo non est Lactantii. Miror, doctum editorem hic non meminisse, quod ipse tamen fassus est, amanuensem hujus codicis scriptorem, vel oscitatione ac negligentia aut nimia scribendi festinatione, atque etiam linguae Latinae ignoratione, multa in eo libro depravasse, penitusque [Col. 0170A] corrupi se. Quae cum ita sint, numquid librarius [Col. 0170B] iste non potuit omittere ultima duo LUCII CAECILII LACTANTII FIRMIANI nomina? At nusquam reperire datur, ait Domnus le Nourry Lactantium LYCII COELII, sive LUCII CAECILLI praenominibus insignitum fuisse. At id certe multo minus, verba sunt editoris, in alicujus libri ab eo scripti titulo poterit inveniri. Quis non crederet viro summe religioso aeque ac erudito rem ita affirmanti? Jurarem ipse in verba docti editoris, eum contulisse codices manuscriptos omnes, quotquot reperiri potuerunt apud nostrates, in iisque nusquam legi praenomina Lucii Coelii et Lucii Caecilii Lactantio adscripta. Longe tamen aliter est. Domnus le Nourry, cum edidit librum de Mortibus Persecutorum, Parisiis tunc degebat. Qua igitur ratione non perlustravit Regis Christianissimi Bibliothecam? Hoc in Regio [Col. 0170C] Thesauro vidit ipse codices multos, eosque appellat in Apparatu suo ad Bibliothecam SS. Patrum tomo II. Quidni eos curiosius et attentius inspexit? Quod vero per incuriam non fecit Nourrysius, id ipsum accuratius exequamur.

Primus igitur codex nongentorum annorum, numero 1662, haec habet verba, folio 25:

CECILII FIRMIANI de falsa Religione liber primus explicit.

Incipit liber secundus Lactantii CAECILII FIRMIANI de Origine erroris ad Constantinum imperatorem.

Ad calcem septimi libri ita scriptum est: CECILII FIRMIANI Institutionum divinarum de Vita beata explicit septimus liber.

Folio 179 verso legitur: CAECILII FIRMIANI de Ira [Col. 0170D] divina liber VII explicit.

Folio 191: CAECILII FIRMIANI de Opificio Dei liber VIII explicit.

Omissum equidem est his in locis praenomen LUCII.

Sic in codice ms. numero 1664, ad finem tertii libri, ita legas: L. COELI FIRMIANI, omisso Lactantii nomine.

In fine sexti libri extat: CAECILII FIRMIANI LACTANTII explicit liber VI de vero Cultu.

Codex 1663 sic habet: Incipit liber FIRMIANI Institutionum divinarum. At legitur ad oram codicis litteris uncialibus: CELII FIRMIANI de Religione et rebus divinis ad Constantinum imperatorem.

In fine autem primi libri scriptum est: L. CAELI [Col. 0171A] FIRMIANI Institutionum divinarum liber primus explicit feliciter.

In fine quarti libri legere est: CAELI FIRMIANI Institutionum divinarum liber IV explicit.

Ad calcem quinti libri scribitur: L. CAELII FIRMIANI Institutionum divinarum liber V de Justitia explicit.

Manuscriptum Regium, numero 1673 sic habet: LUCII CAELII LACTANTII FIRMIANI divinarum Institutionum adversus Gentes ad Constantinum Imperatorem liber primus.

Ad calcem vero ms. codicis habetur: L. CAELII LACTANTII FIRMIANI divinarum Institutionum adversus Gentes septimus et novissimus liber ad Constantinum Imperatorem feliciter explicit.

Sic in codice 1671 ejusdem Bibliothecae legitur: [Col. 0171B] L. CELII LACTANTII FIRMIANI divinarum Institutionum adversus Gentes, de falsa Religione libri primi Praefatio ad Imperatorem Constantinum.

Codex Colbertinus, nunc in Bibliotheca Regia numero 1667, cui praefixa est inscriptio his verbis: LUCII CAECILII FIRMIANI LACTANTII liber incipit contra Gentes.

In codice Lactantiano, qui est in Bibliotheca Majoris Monasterii juxta Turones, initio libri primi sic habetur: LACTANTII FIRMIANI CAECILII de falsa Religione Deorum, incipiunt Rubricae libri primi.

Ad calcem libri secundi legere est: FIRMIANI LACTANTII CECILII.

Tandem in fine sexti libri scribitur: CECILII FIRMIANI LACTANTII, etc.

[Col. 0171C] His in locis per incuriam omissum est praenomen LUCII.

Quin et in antiquo Bononiensi codice, cui tamen duo priora desunt folia, legitur tamen ad calcem libri primi: L. FIRMIANI LACTANTII de falsa Religione [Col. 0172A] liber primus explicit, omisso tunc scilicet CAELII, vel CECILII nomine, quod nihilominus in aliis libris legitur.

In fine librorum II, III et VII habetur: L. CAELII FIRMIANI LACTANTII, etc.

Verum, desinente libro IV habes: L. CAELII LACTANTII FIRMIANI, etc. inverso, ut vides, ordine.

Ad finem autem libri de Ira Dei legere datur: LU. CAELII LACTANTII, praetermisso FIRMIANI nomine.

At cur Domnus Nicolaus le Nourry non inspexit codicem ms. Lactantii, qui extat in Sangermanensi Bibliotheca, ubi tunc degebat? In eo procul dubio haec legisset ad calcem libri de Opificio Dei: L. CAELI FIRMIANI LACTANTII de Ratione ad Demetrium explicit. Attamen in libris Institutionum appellatur solummodo [Col. 0172B] FIRMIANUS LACTANTIUS tribus aut quatuor vicibus.

Unde, quaeso, tot editores hujus auctoris descripserunt praenomina et cognomina, scilicet LUCII CAELII FIRMIANI LACTANTII? Nonne ex mss. codicibus, quibus usi sunt? Non enim ea vel excogitarunt, vel ediderunt casu ac fortuito. Sequitur ergo negligentius atque confidentius, quam par est, scripsisse Nicolaum le Nourry, nusquam Lactantium in codicibus mss. LUCII CAELII, aut LUCII CAECILII praenominibus insignitum fuisse. Imo constat, ita prioribus voculis appellari, ut aeque agnoscatur sub Lucii Caelii aut Caecilii, ac sub Firmiani Lactantii nominibus.

Sublato igitur praecipuo Domini le Nourry argumento, tota ejus corruit sententia; nec obstat quominus [Col. 0172C] Lactantio adjudicetur libellus de Mortibus Persecutorum, quamvis tantum prae se ferat nomina LUCII CECILII: praesertim cum sat recte docuerimus, idque rationibus multis, soli Lactantio ascribi posse elegans ac perutile istud opusculum.




[Col. 0171]
APPENDIX DE DUOBUS LOCIS CODICIS MANUSCRIPTI LIBRI DE MORTIBUS PERSECUTORUM, QUORUM IMMUTATAE SUNT QUAEDAM VOCES IN TEXTU EDITIONIS DOMINI LE NOURRY.

[Col. 0171D] I. Primus locus habetur n. 2, col. 196, ubi in textu editionis Domni le Nourry sic legitur de Nerone: Primus omnium persecutus Dei servos Petrum cruci affixit, et Paulum interfecit: nec tamen habuit impune; respexit enim Deus vexationem populi sui. Dejectus itaque fastigio imperii ac devolutus a summo tyrannus impotens, nusquam repente comparuit; ut ne sepulturae quidem locus in terra tam malae bestiae appareret. Unde illum quidam deliri credunt esse translatum, ac vivum reservatum. Sibylla dicente, matricidam profugum a finibus esse venturum, ut quia primus persecutus est, idem etiam novissimus persequatur, et Antichristi praecedat adventum.

Notavit Domnus le Nourry, in manuscripto legi [Col. 0172D] deleri, quae vox cum non cohaereat cum aliis, nec quid ibi significet intelligatur, ponendam duxit in edito textu vocem deliri. Verum emendatio ista admitti non debet; omnino enim adversatur auctoris menti. Non equidem Lactantius istam quorumdam de Nerone opinionem, existimantium eum esse translatum et vivum reservatum, suam esse dicit: sed hanc ita exponit, ut ab ipso minime repudiari manifestum sit; siquidem istius quorumdam opinionis probabiles affert rationes. Primo enim hinc eam natam esse tradit, quod Nero nusquam repente comparuerit, ne tam malae bestiae sepulturae locus inveniretur. Deinde docet, hanc opinionem fulciri [Col. 0173A] auctoritate Sibyllae, quae plurimum tunc temporis valebat, cujus verba refert. Assignat etiam causam, propter quam reservatus putabatur; nempe ut praecursor Antichristi fieret, et qui primus persecutus fuerat, idem etiam novissimus persequeretur. Demum duorum prophetarum exempla recenset, qui vivi translati fuerunt.

Non ergo istius auctoris mens fuit eos deliros appellare, qui ita sentirent. Idque eo minus verisimile est, quod hic auctor nec occisum, nec mortuum Neronem dixerit; et haec opinio eadem aetate in animos Christianorum plurimorum et eruditorum, et sanctorum pervaserat, Neronem esse reservatum. Id testatur Severus Sulpitius lib. II Historiae Sacrae, num. 40, agens de Nerone: Qui non dicam regum, [Col. 0173B] inquit, sed omnium hominum, et vel immanium bestiarum sordidissimus dignus extitit, qui persecutionem in christianos primus inciperet; nescio, an et postremus explerit: siquidem opinione multorum receptum sit, ipsum Antichristum venturum; et n. 42: Interim vero . . . humanis rebus eximitur . . . certe corpus illius interemptum: unde creditur . . . curato vulnere ejus, servatus, secundum illud, quod de eo scriptum est: Et plaga mortis ejus curata est, sub saeculi fine mittendus, ut mysterium iniquitatis exerceat.

Idem Severus Sulpitius Dialogo 2 de Virtutibus Beati Martini, hoc habet eam in rem: Caeterum cum ab eo, nempe Beato Martino, de saeculi fine quaereremus, ait nobis, Neronem et Antichristum prius esse venturos; Neronem in Occidentali plaga, regibus [Col. 0173C] subactis decem, imperaturum . . . et ipsum denique Neronem ab Antichristo esse perimendum.

Sanctus Augustinus, lib. XX de Civit. Dei, cap. 19, haec de variis opinionibus circa Neronem scribit: Nonnulli ipsum resurrecturum, et futurum Antichristum supicantur: alii vero nec eum occisum putant, sed substractum potius, ut putaretur occisus, et vivum occultari . . . donec . . . restituatur in regnum. Sed multum mihi mira est opinantium tanta praesumptio.

Quam falsi autem essent omnes isti de Nerone rumores, liquet ex Suetonio lib. VI de Caesaribus, ubi et genus mortis Neronis, funeris rationem et expensas, tumuli locum et structuram narrat. Ferrum, inquit, jugulo adegit, juvante Epaphrodito a libellis . . . nihil prius ac magis a Comitibus exegerat, quam ne potestas [Col. 0173D] capitis sui cuiquam fieret: sed ut quoquo modo totus cremaretur. Permisit hoc Icellus, Galbae libertus . . . reliquias Ecloge et Alexandra nutrices cum Acte concubina gentili Domitiorum monumento condiderunt, quod prospicitur e campo Martio, etc.

Licet vocem deliri e textu libri de Mortibus persecutorum tollendam putem, quid tamen eo loci significet vox deleri, prorsus nescio; nec quod cum aliis ignoro, solus volo scire videri.

II. Alter locus, in quo immutatae sunt quaedam voces codicis manuscripti libri de Mortibus persecutorum in textu editionis Domini le Nourry, habetur n. 52, pag. 99, ubi legitur in textu praefatae editionis [Col. 0174A] (nostrae vero pag. 250): Quae omnia secundum fidem scientium loquor, ita ut gesta sunt, mandanda litteris credidi. Notat Domnus le Nourry, in manuscripto haberi: quae omnia secundum finem, scienti enim loquor, ita ut gesta sunt, mandanda litteris credidi. Contendo, verba ista, scienti enim, immutari non debuisse. Sensum enim planum et apertum habent, qui certe auctoris menti congruit. Ibi Donatum, cui librum de Mortibus Persecutorum nuncupaverat, alloquitur Lactantius, cum ait, scienti enim loquor. Revera vox ista, finem, cujus sensus statim non apparet, dedit locum suspicandi aliquid esse in hac phrasi immutandum. Sed si vox ista finem immutanda fuit, quia obscurior videbatur, non idcirco duae sequentes voces, quarum apertissimus est sensus, immutandae [Col. 0174B] erant. Supponamus emendandam vocem istam finem, ut emendata fuit in textu edito, nihil praeterea immutari debuit; exhibet enim phrasim, quae Tullii omnino stylum redolet, in hunc modum: Quae omnia secundum fidem, scienti enim loquor, ita ut gesta sunt, mandanda litteris credidi. Perinde ac si dixisset: Quae omnia secundum rei veritatem, quod certe tu, Donate, nosti, ita ut gesta sunt mandanda litteris credidi. Juxta Ciceronem, in Epistola quarta libri tertii ad Quintum fratrem, secundum fidem loqui, est dicere, loqui prout se res habent. En verba Ciceronis: Mihi illud jucundum est, quod cum testimonium secundum fidem et religionem gravissime dixissem, reus dixit, etc. Nemo est, qui non videat, testimonium secundum fidem dicere, idem esse ac secundum rei [Col. 0174C] veritatem.

Jam vero sitne eo loci mutanda vox finem, expendendum est. Retinenda sane est, si ex illa idoneus quidam sensus affulgere possit. Hunc vero sensum, si retineatur, habere potest: Secundum finem, id est, prope mundi finem; ita ut sensus sit: Quae omnia imminente mundi fine, quod tu ipse, Donate, nosti, quomodo gesta sunt, mandanda litteris credidi.

Vocem finis, sumi aliquando a scriptoribus Ecclesiasticis pro mundi fine, constat ex Tertulliano cap. 39 Apologetici, ubi ait: Oramus pro Imperatoribus, pro ministris eorum, ac potestatibus, pro statu saeculi, pro rerum quiete, pro mora finis. Orare pro mora finis in isto Tertulliani loco, est orare, ut mundi finis retardetur. Quod eo loci vocat finem, clausulam saeculi [Col. 0174D] nominaverat cap. 32 ejusdem Apologetici, his verbis: Est et alia major necessitas nobis orandi pro Imperatoribus, etiam pro omni statu Imperii, rebusque Romanis, quod vim maximam universo orbi imminentem, ipsamque clausulam saeculi acerbitates horrendas comminantem, Romani Imperii commeatu (id est, diuturnitate) scimus retardari. Itaque nolumus experiri, et dum precamur differri, Romanae diuturnitati favemus.

Antiquus auctor Commentariorum in Epistolas sancti Pauli, editus ad calcem operum sancti Ambrosii, in haec verba cap. XIV Epist. I ad Cor., v. 24: Deinde finis, cum tradiderit regnum Deo et Patri, sic habet: Deinde finis; hoc dicit, quia, tradito regno, finis erit mundi.

[Col. 0175A] Multos primis Ecclesiae saeculis Christianos in ea fuisse sententia notum est, mundi finem propinquare. Hanc fuisse ipsius Lactantii, patet ex Institutionum lib. VII, cap. 16, ubi tradit Romanum nomen brevi de terra tollendum; et in Epitome, cap. 10, docet interitum mundi expletis sex annorum millibus fieri necesse esse. Quod, inquit, in proximo est, quantum de numero annorum, deque signis, quae a Prophetis praedicta sunt, colligi potest; et cap. 25 libri VII Institutionum supra citati ait: Omnis tamen expectatio non amplius quam ducentorum videtur annorum, licet varient historiae circa numerum annorum ab exordio mundi.

Id ipsum non minus diserte affirmaverat ante eum Sanctus Cyprianus scribens ad Thibaritanos. Scire enim debetis, inquit, ac tenere, diem pressurae super [Col. 0175B] caput esse coepisse, et occasum saeculi atque Antichristi [Col. 0176A] tempus appropinquasse; et in libro ad Demetrianum tradit, totum jam ipsum mundum in in defectione esse et in fine.

Hoc etiam ita Beato Martino persuasum fuerat, ut, teste Sulpitio Severo, Dialogo 2 de Virtutibus Beati Martini, num. 16, Beatus Martinus de fine saeculi disserens, dixerit, dubium non esse, quin Antichristus esset in annis puerilibus constitutus, aetate legitima sumpturus imperium. Subdit vero Sulpitius Severus: Quod autem haec ab illo audivimus, annus octavus est. Vos autem aestimate, quo in praecipitio consistunt quae futura sunt.

Nec mirum videri debet, si Lactantius in libri de Mortibus persecutorum Epilogo ad Donatum orationem convertens, mentionem aliquam injecerit de fine saeculi, quem imminere nec Lactantius, nec ille nobilissimus [Col. 0176B] confessor Donatus dubitabat.




[Col. 0176]
HENRICI DODWELLI Dissertatio DE RIPA STRIGA.

[Col. 0175C] Ad Lactant. de Mortibus Persecutorum § XII.

§ I. Ripa haec non Maris erat, sed Fluvii.---§ II. Striga vox gromatica et castrensis.---§ III. Castra Romana, ut plurimum quadrata. Castrorum fixorum frons Oriens, mobilium hostis.---§ IV. Frontem itaque castrorum strigam veteres, latus scamnum appellabant.---§ V. Coloniae Romanae pro Castrensi disciplina dispositae. Praetenturae Coloniarum strigae.---§ VI. Agrorum, castrorum, provinciarumque praecipue Romanarum limites Fluvii.---§ VII. Praetenturarum Illyricianarum limes Danubius. Provinciae Illyricianae Ripenses ab ejusdem Danubii ripa.---§ VIII. Idem probatur e castris stativis in Danubii ripa frequentissimis, et ab Historia. Praetenturarum Romanarum qualia munimenta. Explicatur adversus Rhenanum Tertullianus.---§ IX. Idem ex Attilae provincia Romanis erepta.---§ X. Ripam Danubii egressi aliquando, sed raro Romani.---§ XI. Quominus saepe egrederentur, impediebat opinio de Fatalibus imperiorum terminis. Nullam tamen provinciam Transdanubianam retinebant aetate Diocletiani.---§ XII. Convenit haec ripae strigae mentio cum consilio atque itinere Diocletiani.

[Col. 0175D] § I. Sic aestate transacta, per circuitum RIPAE STRIGAE, Nicomediam venit, etc. RIPAM STRIGAM, cujus meminit in Diocletiani a Ravenna Nicomediam versus itinere Lactantius, de mendo suspectam habet cl. Lactantii editor; vel, si vere sit Lactantii, de ora Propontidis, quam legerit Diocletianus, putat intelligendam. Fallitur utrobique vir doctissimus. Maris oram littusve legi apud puros Romanae linguae auctores, facile concedent eruditi; ne id quidem difficile, ut raro forsan maris etiam ripam aliquando legamus, longe tamen esse illam in fluviis, quam in mari, frequentiorem. Fluvii itaque ripam fuisse verisimillimum est, quae Striga appellatur, non maris, non Propontidis. Id vero restat praeterea difficile, quid Strigae nomine intelligat Lactantius, utque ea possit in fluvium convenire, et quem ille fluvium denotare voluerit. Ita Diocletiani iter exploratissimum habebimus.

§ II. Est itaque Striga vox agrimensaria seu gromatica, [Col. 0176C] a castrametatione primum, inde ad Coloniarum agros, qui pro castrorum norma mensurari atque distribui solebant, traducta atque usurpata. Castrense esse vocabulum docet nos disertissime Charisius. Neque vero est quod quis putet, hoc in ea voce singulare. Idem de peritia Gromatica universa sentiendum, deque vocibus illius artis item universis. Ad introitum Praetorii locum Gromae appellat Hyginus; et quem scripsit de Castrametandi ratione librum, eumdem etiam Gromaticum inscripsit. Idem Hyginus a Groma illa, quam dixi, castrensi professores ejus artis testatur Gromaticos fuisse cognominatos. Est itaque a castrensi hujus vocis usu de alio quovis usu secundario omnino statuendum.

§ III. Castrorum ergo figuram ut aliam nonnunquam Romani adhibuerint, quam quadratam, nemo tamen est qui dubitet, illam omnium fuisse longe frequentissimam. Non est quod dubitemus, eodem ordine constitutos in castris milites, quo in acie. At quadrato agmine incessisse constat, quoties immineret [Col. 0176D] a propinquo hoste periculum. Illam scilicet credebant figuram munitionibus aptissimam. Numerum quaternarium habebant Pythagoraei; invictaeque constantiae virum solent philosophi appellare. Recte ergo illam pro gromaticae artis norma statuemus. Est autem duplex quadratae figurae limes, in longitudinem alius, alius in latitudinem. Idque certum, horum alterum strigam, alterum scamnum appellasse. Duplex autem erat castrorum situs: alius pro re nata et belli exigentia, incertus atque mobilis; fixus alius et immobilis, ut in castris stativis. In situ fixo Orientem, in mobili hostem respiciebat porta Praetoria. Ita scilicet Hyginum intelligo atque Vegetium. Quod Orienti castra obverterint, in eo, ut existimo, salubritatis rationem habebant. Situm enim illum commendant scriptores rei rusticae, ut omnium saluberrimum. Sed hostis procul dubio potior erat, quam Orientis ratio. Ita tamen ut, quoties nullum aliunde metueretur incommodum, Orientem aliis coeli [Col. 0177A] plagis anteferrent. Id unum hoc in loco observare volui, idem valere apud gromaticos scriptores in stativo situ Orientem, quod in mobili hostem; ut proinde quem limitem in stativo situ Orienti obverterent, eumdem essent mobilem hosti obversuri.

§ IV. Ita intelligemus, quam posituram obtinuerint in castrensi disciplina Striga atque scamnum. Agrum illum strigatum appellat Aggenus Urbicus, qui a Septentrione in longitudinem in Meridianum decurrit; scamnatum autem, qui eo modo ab Occidente in Orientem crescit. Ita dispositae phalanges in longitudinem a Septentrione versus Meridiem, vultus potius Orienti, quam Septentrioni obversos habuerint. Ita aquilas respexerint portamque Praetoriam in forma castrensi fixa. Nec aliter ipse Frontinus: Quicquid autem (inquit) secundum hanc conditionem in longitudinem est delimitatum, per STRIGAS appellatur; quicquid per altitudinem, per SCAMNA. De agrorum divisione haec Frontinus, non equidem singulorum colonorum sortibus atque portionibus, quarum limites poterant ab invicem esse diversissimi; [Col. 0177B] sed eorum agrorum, qui coloniae universae fines includerent, seu quorum modus universus civitati est assignatus. Proinde non est quod dubitemus, quin et uniusmodi limites ager istiusmodi complectatur, et cum castrametatione conformes. Constat autem, pro castrametandi disciplina, aciem in fronte longissimam, ne circuiri posset, hostibus opponi solitam. Accedunt denique et illa Hygini verba: Quoties per STRIGAS distribuimus, non plusquam tripertiti esse debebunt. Non aliam existimo tripertitam illam distributionem, quam illam in militia Romana notissimam, hastatorum, principum, atque triariorum. Atqui triplex ista acies hosti erat opposita. Qui itaque limes in sepulcrorum inscriptionibus IN FRONTEM appellatur, illam STRIGAM appellant in castrametatione Gromatici; et vicissim quem SCAMNUM Gromatici eumdem solent IN AGRUM designare inscriptiones. Convenit et scamni significatio apud auctores rei rusticae. Si qua enim inter arandum terra fuerat ab aratro praetermissa, [Col. 0177C] illam pro scamno habebant. Situs ergo agri secundo sulco est scamnatus, situs sulcis transversus strigatus appellabitur. At transversus sulco situs vultus militum repraesentat in acie consistentium.

§ V. Jam vero quae in castris vigebant leges, eaedem in coloniis limitaneisque praesidiis etiam viguere. Nec enim illae telluris colendae modo sunt, sed finium etiam propugnandorum causa deductae. Id satis est ex ipsis rei agrariae vocibus manifestum. Territorium illis id omne dicitur, quod hostis terrendi causa constitutum est. Ager arcisinius, inquit e Varrone Frontinus, ab arcendis hostibus est appellatus. Erant itaque coloniae limitaneae magna quaedam quasi castra, ut non sit utique quod miremur, si pro castrorum more illae atque disciplina disponerentur. Voces certe adhibent castrorum proprias, centurias, perticas, innumeras alias, ut intelligamus eodem modo rexpexisse invicem in agrorum distributione colonos, quo in acie milites. Forma etiam castrorum quadrata colonias repraesentant scriptores rei agrariae. Ipsa autem [Col. 0177D] praetenturae vox, qua utitur in praesidiorum limitaneorum causa Ammianus, facit omnino ut ne prorsus dubitemus, tam castrorum vicem repraesentasse excubantes pro Reipub. salute Colonias, quam etiam in magnis illis universae Reipub. quasi castris eum praecipue situm obtinuisse, quem in castris Strigae. Tendunt enim apud Gromaticos scriptores turmae illae, quae alterutrum Praetorii latus occupant, retendunt fortasse illae, quae pone; at praetendunt certe illae, quae prae Praetorio hosti objiciuntur, et portae Praetoriae. Sequitur itaque, ut quamcumque habuerint in fronte metam, ea etiam Striga appellanda sit.

§ VI. Porro inter agrorum limites rivos numerat Siculus Flaccus, flumina Frontinus, de privatorum colonorum praecipue limitibus intelligendi. Id tamen longe potiori ratione in castrametatione erat praetenturisque limitaneis necessarium. Duplicem enim castris utilitatem praestabat fluvius, tam aquae illam, [Col. 0178A] quam etiam munitionis. Proinde eam operam dederunt periti Imperatores, etiam in castris tumultuariis, ut unam saltem castrorum metam fluvius allueret. In stativis autem castris limitaneisque, quorum et locus posset eligi, quaeque ipsa defensionis potius, quam oppugnationis causa conderentur, id observasse veteres, est adhuc longe verisimilius. Sunt enim fluvii quasi nativi quidam provinciarum termini ab ipso Numine instituti, poteratque hostis in ipsa fluvii transmissione opprimi facilius, quam si cum illo in aperto esset liberoque campo congrediendum. Id certum veteres, ut alia loca impedita, sic et fluviorum vada munire solitos. Et quo major erat fluvius, minusque vadosus, eo munitiorem credebant, aptioremque hostibus arcendis, eo etiam, si hostis transisset, faciliorem suorum in munita loca receptum. Non est itaque quod Geographorum scrinia compilemus de fluviis provinciarum terminis. Ubique enim occurrunt exempla. Ne longius abeamus, Romani, de quo agimus, imperii limites insignes habemus fluvios. Galliam [Col. 0178B] defendebat adversus Germanos terminabatque Rhenus Syriam in Parthos Euphrates. Quidni itaque dicamus et Illyricianarum praetenturarum limitem fuisse Danubium; nec alium quaerendum esse fluvium, cujus ripam Strigam Lactantius appellarit? Illum enim in fronte hostibus objectum habebant praetenturae Illyricianae.

§ VII. Danubium certe Romani imperii limitem veteres plerique agnoverunt. Strabo: , , , . Rex Agrippa apud Josephum: , , etc. Et nonnullis interpositis: , , , . Tacitus: Ripamque Danubii Legionum duae in Pannonia, duae in Maesia attinebant, totidem apud Dalmatiam locatis, quae positu [Col. 0178C] regionis a tergo illis. Appianus: , . Sic et post Diocletiani tempora Festus Rufus Romani imperii metam ad Danubium usque protendit, provinciarumque limitanearum terminum ipsum semper Danubium designat. Inde tot habemus ex ea parte provincias Ripenses, ita scilicet cognominatas, ut ab aliis ejusdem nominis provinciis mediterraneis distinguerentur. Ripensem Daciam agnoscunt omnes, cui et Valeriam Noricumque accenset Imperii Notitia ipsas quoque Ripenses. Sed et Saviam sive Pannoniam secundam Ripariensem, a praesidiis, ni fallor, Ripariis ita cognominatam. Ripam enim Danubii obsidebant illa praesidia. Sub dispositione ducis Valeriae Ripensis equites legimus Dalmatas in loco, cui Ripa alta nomen, ab illa procul dubio ripa Danubii. Sub dispositione ducis Provinciae Rhaetiae primae et secundae: praefectum legionis tertiae Italicae partis superioris deputatae Ripae primae Submontorio. Ad illam certe ripam excubias egit sub Diocletiano Galerius. Ita [Col. 0178D] enim queritur ille apud Lactantium, fluxisse annos quindecim ex quo in Illyricum, vel ad ripam Danubii relegatus, cum gentibus barbaris luctaret, cum alii intra laxiores et quietiores terras delicate imperarent. Pro eadem norma et Rheni ripae praefectum memorat Tacitus. Idem Tacitus ostendit duas illas legiones, quibus limitum illorum tutelam creditam testatur tam ipse, quam rex etiam Agrippa, in Pannonia fuisse collocatas. Ita non erit quod miremur, Pannonicos praecipue milites, utpote vetustissimos illorum finium propugnatores, cognominatos esse Riparios. Inde Ripariensis audiebat Pannonia illa potius, quam Ripensis.

§ VIII. Idem produnt et stativa castra in nostra, de qua agimus, Danubii ripa longe frequentissima. Hostium certe limitibus propinqua illa oportuit fuisse castra, quae hostium arcendorum causa instituerentur. Idem ipsae etiam Historiae. Pulsi ab Hunnis Gothi, Danubium transmittere non audebant, ni veniam [Col. 0179A] prius a Romano Imperatore Valente impetrassent. Nempe id quo minus auderent, in causa erant Praesidia limitanea. appellat Eunapius, quos Ripae Praefectos Tacitus. Ita igitur Ripam eam obsidebant illa Praesidia, ut locum transmittendi nullum vacuum relinquerent. Sic enim Imperii romani limites solebant ambire Praetenturae. Id discimus ex Anonymi Libello de rebus Bellicis. Sic enim ille: Est praeterea inter commoda Reip. utilis limitum cura ambientium ubique latus imperii, quorum tutelae assidua melius castella prospicient, ita ut millenis interjecta passibus stabili muro et firmissimis turribus erigantur. Quas quidem munitiones possessorum distributa sollicitudo sine publico sumptu constituat, vigiliis in his et agrariis exercendis, ut provinciarum quies circumdata quodam praesidii cingulo requiescat. Ea itaque conditione agros Coloniarum distribuebant Duumviri, ut propriis Colonorum sumptibus, et muniendi essent Coloniarum fines atque propugnandi. Idem nempe illud Romanorum Colonorum fere jus, quod [Col. 0179B] apud Turcas Timariotarum, apud nostros, servitii militaris. Proprium autem id fortasse Romanorum, quod imperii fines universos firmioribus praesidiis munirent, quam nostri castra, in ipso etiam Belli procinctu, perpetuo nimirum stabilique muro, turribus etiam, seu castellis validissimis per millenorum passuum singula intervalla. Id genus munimenta habemus in nostra hodieque Britannia, in muris Adriani, Antonini, atque etiam Severi. Id etiam imitatus est recentior Offa noster in vallo illo, quod ejus retinet hodieque nomen, Angliam inter Walliamque limitaneo. Nec alio retulerim Tertulliani illa: Maurorum gens et Getulorum barbaries a Romanis obsidentur. De bello haec nescio quo intelligit doctissimus Rhenanus, quod eo tempore viguerit, quo scripserit haec Tertullianus. Atqui altum apud illius saeculi Scriptores de Bello illo silentium. Nec includendis intra suos fines hostibus, sed vero potius ut e Romanis finibus excluderentur, omnis illa instituta est obsidio, ne regionum, [Col. 0179C] inquit Tertullianus, suarum fines excedant; idcirco legionum suarum praesidiis imperium suum muniisse Romanos. Praetenturarum hoc in loco formam repraesentat, uti dixi, omnino Tertullianus, quae tamen ipsa a Castrorum obsidionalium forma non prorsus abhorreret. Nempe duplicem, quem dixi, usum praestabant Castra obsidionalia, non modo hostes ut obsessos includerent, sed ut externorum quoque hostium auxilia excluderent. Sic enim Castrorum illorum externum quoque limitem solebant munire Romani, ut et inde hostem, etiam viribus alioqui parem, facile repellerent. Ita ipsum quoque Annibalem repulerunt in obsidione Capuana, et Gallorum exercitum numerosissimum Caesar in obsidione Vercingetorigis Alesiensi. Nempe illum etiam externum limitem vallo munitissimum habebant, turribusque certo sibi invicem intervallo respondentibus. Externum itaque Castrorum obsidionalium limitem referebant Praetenturae.

§ IX. Ita dum Praetenturarum disciplina illa vigeret, [Col. 0179D] illaesi erant Romanorum fines, hostesque barbaros etiam ferocissimos sustinebant. Detraxit illas Valens, Gothisque credidit, et Romanos Barbaris facilem deinde praedam exposuit. Veterum tamen limitum, etiam in illa, quae secuta est, hostium eluvione, vestigia constabant. Provinciam ab Attila Romanis exceptam ita circumscribit Priscus: , Longitudinem itaque provinciae Romanae praetendebat Danubius, quam Longitudinis metam STRIGAM appellari diximus. Proinde et commercii locum mutavit Attila, eodem auctore Prisco: , , , , , , . Ecquis est, qui non videat in ipsis finibus imperii constituta haec fuisse commercii loca, cum et ipsa Naissum propterea [Col. 0180A] huic commercio designarit Attila, quod novae suae provinciae fuisset finis? Ecquis non proinde videat, cum antiquus commercii locus fuisset ripa Danubii, id propterea esse factum, quod etiam antiquus fuisset imperii limes? Recte itaque conjicit Pater Oxoniensis in Strigonii urbis nomine RIPAE STRIGAE memoriam hodieque constare, quae et ipsa ad Danubii Ripam sita est.

§ X. Haec cum ita se habuerint, caute tamen fateor ista subjunxisse Appianum: , . Tam enim Rhenum, quam Euphratem, quam ipsum Danubium, superarunt aliquando Romani. Provinciam Transdanubiarum Daciam tenebant, cum illa scriberet Appianus, a Trajano nempe debellatam. Addidit Marcomannos Quadosque Marcus, quos et praesidiis occupaverat. Marci tamen illa praesidia detraxit statim a Marci morte Commodus. Trajani erat provincia longe diuturnior. Sed et illam praesidiis ultro nudavit Aurelianus ante Diocletianum, traductis alio colonis. Ita nihil erat quod obstaret, quominus accuratissime posset [Col. 0180B] haec Ripa striga appellari sub Diocletiano. Et tamen raro admodum Praetenturarum jam fixos limites poterant superare Romani. Observavit id de suis Afrorum praetenturis, quo dixi loco, Tertullianus. Nec trans istas, inquit, gentes porrigere vires regni sui possunt. Id si etiam in Africa verum fuerit, longe certe potiori ratione in ripa Danubii. Ita sensit procul dubio Aurelianus, quem tamen victoriosissimum, idque merito, appellant nummi atque inscriptiones. Tantus imperator, totque barbarorum spoliis triumphisque decoratus, credidit nihilominus Transdanubiana ne quidem posse defendi. Nec enim ullibi Barbarorum impetus frequentiores fortioresve sustinuere Romani, et quidem alea belli admodum incerta.

§ XI. Quid quod ea etiam aetate viguerit, opinio dicam, an potius superstitio? qualiscumque tamen, illa certe viguit: ut fundorum, ita et imperiorum terminos fuisse sacros atque fatales, quos nemo violare posset impune. Proinde tactum fulmine Capanea, [Col. 0180C] quod sacros Thebarum muros auderet primus irrumpere; caesum Protesilaum, quod sacra Neptuno littora primus hostium insilire. Piaculo innexus credebatur, et sacram quamdam Nemesim seu Adrastiam concitare, nec facile placandam Numinis invidiam, qui metas generi humano praefixas transgrederetur. Eadem de Romani imperii finibus sententia vulgo est recepta. Carum itaque imperatorem fortissimum propterea fulmine petitum censuerunt, quod fatalem illum imperii finem, Euphratem nempe, superasset. Poenam enim illam fulminis habebant, pro manifestissimo laesi Numinis indicio. Id Cari exemplum, cum in alia adversus Persas expeditione, seu Galerii Maximiani, seu potius fortasse Juliani, animos militum minus alacres ad audendum redderet, eam proinde opinionem sibi refellendam censuit Vopiscus. Ea fuerit in causa fortasse, quod boni imperatores imperii limites ne vellent quidem proferre. Consilium coercendi intra terminos imperii ab Augusto emanasse Tacitum habemus auctorem. Nec alia mente Adrianum fuisse probabile [Col. 0180D] est, cum jam debellatas a Trajano provincias sponte sua liberas praesidiis, nec hoste ullo cogente, relinqueret. Nec me latet tamen alio haec referri ab Historicis, verum ingenio potius id, quam probatae fidei monumento ullo teste, conjectantibus. Si quam igitur habuerint unquam Illyricianae Dioeceseos metam aliam, quam Danubium, raro tamen id contigisse consentaneum est. Ita constans earum partium fixusque limes illa fuit, quam dixi, ripa Danubii. In ea praetenturae et praetenturarum perpetua munimenta. In ea vallum, et certis valli spatiis sibi respondentia castella. Ut alia deessent, haec sufficiunt abunde, ut recte STRIGA possit haec RIPA appellari. Provinciarum limitanearum plurimarum perpetua erat meta Danubius. Sed Diocletiani aetate omnium fuisse jam ostendimus.

§ XII. Porro convenit adamussim haec ripae strigae mentio cum consilio atque itinere Diocletiani. Morbum [Col. 0181A] jam levem atque perpetuum ait contraxisse Lactantius, chronicum plane illum, non acutum. At chronicis morbis, praecipue inclinatis, gestationem tradit utilissimam esse Celsus, qui tamen febre careant. Talis fuit noster ille Diocletiani. Inter gestationis autem genera tam illam numeratquae esset in lectica, quam aliam illam quae in navi, vel in portu, vel in flumine, quam etiam pronuntiat omnium esse lenissimam. Proinde Roma Ravennam usque lectica plurimum vehebatur noster imperator. Inde ad Danubium fortasse lectica, reliquum deinde iter in navi, et secundo Danubii flumine, per Pontum Euxinum usque ad Nicomediam. Tractus ille universus infirmo corpori [Col. 0182A] erat sane saluberrimus; nec alium ullum ita tutum possumus et innocuum reperire, aut in itinere tam longo taedii cum salubritate minoris. Cum autem, pro more fluviorum, huc illuc flecteretur saepe Danubius, ideo per circuitum Ripae strigae Nicomediam venisse dicitur. Nec vero corpori curando duntaxat hoc inserviebat iter; erat etiam imperatorium. Ita potuit lustrare praesidia limitanea, in illis praesertim partibus, quibus frequentissimum imminebat ab hoste periculum. Quam illis partibus metuerit, testes sunt multae in Illyrico datae leges, et praefectus Caesar omnium pugnacissimus.




[Col. 0181]
HENRICI DODWELLI CHRONOLOGIA PERSECUTIONUM, ITEM STEPHANI BALUZII CHRONOLOGIA DIOCLETIANEA, PROUT RATIO TEMPORUM EXEGIT, INTERMIXTAE. ADDITI SUNT INSUPER CUJUSQUE ANNI CONSULES, ALIIQUE RERUM EVENTUS.

[Col. 0181B] AN. LXIV. Anno Domini secundum Aeram Vulgarem, LXIV. Coss. C. Lecanius Bassus. M. Licinius Crassus. Pagi. Persecutio Neronis in christianos; ipsisque imputat incendium ab ipso Romae excitatum ex Tacito. DODWELL.---19 junii SS. Gervasius et Protasius Mediolani martyrio coronati.

LXVI. Coss. C. Suetonius Paulinus L. Pontius Telesinus. SS. Petrus et Paulus morti addicti 29 junii: ille per crucem, hic per gladium. LENGLET.

XCV. Coss. Domitianus Aug. XVII. T. Flavius Clemens. Pagi. Persecutio Domitiani post. septembr. 13 incoepit, ex Brutio. DODWELL.---Qua in persecutione morti addictus est a Domitiano T. Flavius Clemens consul [Col. 0181C] ob religionem.

XCVI. Coss. C. Fulvius Valens. C. Antistius Vetus. Pagi. Revocavit christianos ab exilio Domitianus paulo ante septemb. 18. Necdum enim redierant exules ante novum edictum Nervae. DODW.

XCVII. Coss. M. Cocceius Nerva III. T. Virginius Rufus. Nerva imperator statuas omnes Domitiani sustulit. Accusatos christianismi absolvit; vetuitque quemquam eo nomine accusari. LENGLET.

CVII. Coss. C. Sosius Senecius IV. L. Licinius Sura III. Pagi. Persecutio sub Trajano, qua passus est Ignatius, ex actis ejus. S. Simeon episcopus Hierosol. martyrio afficitur. Pax reddita hoc ipso anno. Plinii [Col. 0182B] et Arii Antonini persecutiones hoc ipso etiam fortasse anno. DODWELL.

CVIII. Coss. Ap. Annius Trebonianus Gallus. M. Atilius Metilius Bradua. Pagi. Post Ignatii mortem, quae decembri mense die XX, anni superioris contigerat, cum nuntium de morte in Asia accepisset, necdum tamen gesta Ignatii haberet explorata, epistolam scripsit ad Philippenses Polycarpus. DODW.---Evaristus papa martyrio coronatur.

CIX. Coss. A. Cornelius Palma. C. Calvisius Tullus. Onesimus, S. Pauli discipulus, Ephesiorum episcopus, in carcerem conjicitur, et Romae lapidibus obruitur. LENGLET.

CXVI. Coss. Aemilianus. [Col. 0182C] L. Antistius Verus. Pagi. Passus Simeon Cleophae, et extincta est familia Davidis. DODWELL.

CLIII. Coss. C. Bruttius Praesens. A. Junius Rufinus. Pagi. Edictum Antonini Pii pro christianis, si forte fuerit Pii. DODWELL.

CLXI. Coss. M. Aelius Aurelius Verus Caesar. III. L. Aelius Commodus II. Pagi. Idem edictum, si Marco potius sit, quam Pio tribuendum. DODWELL.

CLXVII. Coss. L. Aurelius Verus Aug. III. Quadratus. Pagi. Persecutio Gallorum Lugdunensium Viennensiumque sub Marco. DODWELL.

[Col. 0183A] CLXVIII. Coss. L. Vettius Paulus. T. Junius Montanus. Pagi. Athenagorae legatio pro Christianis post reditum Lucii. DODWELL.

CLXX. Coss. M. Cornelius Cethegus. C. Erucius Clarus. Pagi. Melitonis Sardensis et Apollinaris Hierapolitani apologiae. DODWELL.

CCII. Coss. L. Septimius Severus Aug. III. Aurelius Antoninus Caracalla Aug. Pagi. Post VIII Id. April. ante Solstitium incoepit persecutio Severi. Annus XVII aetatis Origenis. DODWELL.

CCIII. Coss. L. Fulvius Plautianus. P. Septimius Geta. Pagi. Annus XVIII Origenis, hujus persecutionis secundus. DODWELL.

[Col. 0183B] CCIV. Coss. L. Fabius Cilo II. M. Annuis Libo. Pagi. Anno seculari ineunte, desiit haec Severi persecutio. DODWELL.

CCXXXV. Coss. Severus. Quinctianus. Pagi. Sub finem anni persecutio Maximini. Persecutio in Asia. DODWELL.

CCXXXVI. Coss. C. Julius Verus Maximinus Aug. Julius Africanus. Pagi. Initio anni finis persecutionis. Defecerunt in Africa Gordiani mense Maio, in Italia Senatus. DODWELL.

CCXXXVII. Coss. L. Ovinius Cornelianus. P. Titius Perpetuus. Pagi. Mense Junio occisi in Africa Gordiani. Mense Julio Augustum imperium susceperunt Maximus et Balbinus; [Col. 0183C] Caesareum Gordianus tertius. DODWELL.

CCXXXVIII. Coss. Pius. Pontianus. Pagi. Ludis Capitolinis, ante Jun. 22 occisi Maximus et Balbinus. Augustum imperium suscepit Gordianus. DODWELL.

CCXLVIII. Coss. M. Julius Philippus Aug. III. M. Julius Philippus Aug. II. Pagi. Persecutio Alexandrina in fine anni. DODWELL.

CCXLIX. Coss. Fulvius Aemilianus II. Vectius Aquilinus. Pagi. Sub finem anni incoepit cum imperio Decii persecutio. In Africa saltem hujusque incruenta. DODWELL.

CCL. Coss. Cn. Messius Quintus Trajanus Decius Aug. II. Annius Gratus. Pagi. [Col. 0183D] Initio Aprilis ad caedes progressa est persecutio in Africa, confestim facta remissior. Persecutionis Alexandrinae anni secundi maxima pars in hunc annum incidit. DODWELL.

CCLI. Coss. Cn. Trajanus Decius Aug. III. Q. Herennius Etruscus Decius Caesar. Pagi. Tertius annus persecutionis Alexandrinae. Remissa persecutio tam Alexandriae, quam etiam in Africa. DODWELL.

CCLII. Coss. C. Vibius Trebonianus Gallus Aug. II. C. Vibius Volusianus Caesar. Pagi. Lues sub Gallo, ejusdemque persecutio brevissima. DODWELL.

CCLVII. Coss. P. Licinius Valerianus Aug. IV. P. Licinius Gallienus Aug. III. Pagi. [Col. 0184A] Sub initium Augusti persecutio Valeriani, sed sine martyriis. DODWELL.

CCLVIII. Coss. M. Aurelius Memmius Tuscus. Bassus. Pagi. Sub initium Augusti edictum Valeria ni de poena capitis. DODWELL.

CCLXI. Coss. Gallienus Aug. IV. Petronius Volusianus. Pagi. Purpuram arripuit in Aegypto Aemilianus. Revocata in reliquo imperio Valeriani persecutio a Gallieno DODWELL.

CCLXII. Coss. P. Licinius Gallienus Aug. V. Faustinus. Pagi. Revocata a Gallieno eadem persecutio in Aegypto, capto jam Aemiliano. DODWELL.

CCLXXV. Coss. L. Domitius Aurelianus Aug. IV. [Col. 0184B] T. Avonius Marcellinus. Pagi. sub initium anni, sub finem Aureliani, emissa ab eo persecutionis edicta. DODWELL.

CCLXXXIV. Coss. Imp. M. Aurelius Carinus II. Imp. M. Aur. Numerianus II. SPARK. Suffecti secundum Lidyati computum. Kal. Maiis } Val Diocletianus. vel Octob } Annius Bassus. Kal. sept.: } M. Aur. Val. Maximianus. vel novemb.:} M. Junius Maximus. IDEM. Diocletianus levatur Imperator die XVII septembris. Hoc anno incipit aera Diocletianea, vel aera martyrum, die XXIX mensis Augusti, quo incipit annus Aegyptiorum, qui etiam nunc ea utuntur aera. LENGLET.

CCLXXXV. Coss. Valerius Diocletianus II. [Col. 0184C] Aristobolus. SPARK. Maximianus Herculius a Diocletiano creatur Caesar.

CCLXXXVI. Coss. M. Junius Maximus II. Vettius Aquilinus. Kalendis Aprilis Augustus creatur Maximianus Herculius, ac proinde in consortium Imperii appellatur a Diocletiano. Maximianus Thebaeam legionem martyrio donat. LENGLET.

CCXCII. Coss. Annibalianus. Asclepiodotus. Kalendis Martiis Diocletianus et Maximianus adoptant Constantium cognomento Chlorum et Galerium, Maximianum cognomento Armentarium, eosque nuncupant Caesares. Constantius repudiat Helenam, ex qua Constantinum, cui postea Magno cognomen haesit, susceperat, et Theodoram Herculii privignam ducit. Galerius, repudiata quoque conjuge, [Col. 0184D] Valeriam Diocletiani et Priscae Augustae filiam accepit uxorem. BALUZIUS.

CCXCIII. Coss. Imp. Val. Diocletianus V. Maximianus Herculius IV. Constantius Chlorus ex Batavia et Belgio Francos pellit, quos mittit ad Suessiones et ad Rhemos. LENGLET.

CCXCVII. Coss. Maximianus Herculius v. Galerius Maximianus Caesar II. SPARK. Narseus Rex Persarum vincit ac fugat in Mesopotamia Galerium, ac postea in Armenia. Nisibim venit Diocletianus. Narseus victus fugatusque est a Galerio, et conjux filiaeque ejus captae, cum maxima pudicitiae custodia reservatae sunt ad augendam triumphi pompam Capta magna praeda cum ingentibus manubiis. BALUZIUS.

[Col. 0185A] CCCI. Coss. Postumius Titianus II. Fl. Popilius Nepotianus. SPARK. Prima Diocletiani persecutio in milites. DODWELL. Constantius vincit Germanos in Lingonibus, quo processerant.

CCCII. Coss. Fl. Val. Constantius Caesar IV. Galerius Max. Arment. IV. Diocletianus e Nicomedia, ubi tum regia sedes erat, in Orientem profectus, illic substitit usque ad hyemem. Tum vero Nicomediam redux, ibi cum Galerio consultavit de bello christianis inferendo. BALUZIUS.

Victus a Galerio Narseus Persarum rex. DODWELL.

CCCIII. Coss. Imp. Val. Diocletianus VIII. Maximianus Herculius VII. SPARK. Annus primus persecutionis inchoatus a Feb. 23. Nicomediae. [Col. 0185B] DODWELL.

Persecutio adversum Christianos hoc anno commota, omnium quae unquam fuerunt atrocissima. Initium factum a civitate Nicomediensi, cujus ecclesia eversa est VII Kalendas Martias, ipso Terminalium die. Postridio propositum est edictum Imperatorum et Caesarum adversus christianos, ut per universum orbem sacrificare cogerentur. BALUZIUS.

Diocletianus Romam proficiscitur, illicque vicennalia celebrat et triumphum agit de Persis. Mox facta pace, quae in tempus Divi Constantini reservata duravit, Persae Mesopotamiam cum Transtigritanis quinque regionibus reddiderunt, limite imperiorum super ripam Tigridis constituto. IDEM.

Gothi, trajecto Istro, vicinam provinciam invaserunt, et indigenas expulerunt. IDEM.

Diocletianus offensus nimia Romanorum dicacitate, statim post peracta vicennalia discedit, et XIII Kalendas Januarias proficiscitur Ravennam. IDEM.

[Col. 0185C] CCCIV. Coss. Imp. al. Diocletianus IX. Maximianus Herculius VIII. SPARK. Annus primus persecutionis absolutus; secundus inchoatus, sed primus Eusebio. DODWELL.

Diocletianus nonum consulatum auspicatur Ravennae. Postea in difficilem morbum incidit, cujus vi de statu mentis suae demotus, demens factus est; ac post aestatem, Nicomediam pervenit. Circum illic dedicavit anno post vicennalia repleto, et Idibus Decembribus, intercepto spiritu, visus est expirasse. BALUZIUS.

Eodem tempore, quo Diocletianus nonum consulatum auspicatus est Ravennae, Maximianus Herculius octavum iniit Romae; et annum imperii vicesimum ingressus postea est Kalendis Aprilis. Deinde aestate ejus anni fuit in Campania. IDEM.

Fine anni Galerius Maximianus Caesar Nicomediam venit ad Diocletianum, ut eum compelleret ad deponendum imperium, quum antea idem persuasisset [Col. 0185D] Herculio. IDEM.

CCCV. Coss. Constantius Chlorus V. Galer. Maxim Arment. V. SPARK. Annus secundus persecutionis absolutus; tertius inchoatus, sed secundus Eusebio. Purpuram deposuerunt Diocletianus et Maximianus. Nova deinde et saevior persecutio instaurata in Oriente a Galerio et Maximino, omnium deinceps Christianorum, cum antea solorum fuisset Clericorum. Agon quinquennalis Caesareae. Desiit persecutio in Occidente. DODWELL.

Kalendis Martiis Diocletianus apud Nicomediam processit in publicum, ut se vivum esse probaret populo. BALUZIUS.

Kalendis Maiis Diocletianus prope Nicomediam, et Maximianus Herculius Mediolani purpuram deponunt, et Constantium Galeriumque Augustos nuncupant, [Col. 0186A] Diocletianus Galerium, Herculius Constantium. IDEM.

Eodem die Severus et Maximinus Daza facti sunt Caesares, nominati quidem a Galerio, sed induti, a Maximiano Severus, a Diocletiano Maximinus. Tum Diocletianus in patriam suam, hoc est, Diocleam in Dalmatia revertitur, ubi praeclaro otio consenuit. Herculius in Lucaniam concessit.

CCCVI. Coss. Constantius Chlorus VI. Galer. Maxim. Arment. VI. SPARK. Annus tertius persecutionis absolutus, quartus inchoatus. Incoepit Caesareae nova illa persecutio Maximini, quae omnes cogebat sacrificare. DODWELL.

Constantius Augustus filium suum Constantinum repetit a Galerio, apud quem velut obses tenebatur. Is ergo in Galliam profectus, ad patrem in extremis agentem pervenit XII Kalendas Augusti. Quatriduo post Constantius extinguitur Eboraci in Britannia: cui successit Constantinus, cum patris suprema voluntate, [Col. 0186B] tum militum consensu, qui ei purpuram injecerunt. BALUZIUS.

Imago laureata Constantini defertur ad Galerium. Ille vero purpuram ad eum misit, Caesaremque nuncupavit VIII Kalendas Januarias, quum aut eodem die, aut paulo ante Severum Augustum dixisset. IDEM.

Edictum emittit Constantinus in gratiam christianorum.

Interim, quum imagines Constantini Romam allatae essent, Maxentius Herculii filius, patre diu retractante, imperium invadit VI Kalendas Novembris; et patrem, qui tum in Campania erat, ad se vocans, eumque bis Augustum nominans, consortem imperii facit. IDEM.

Maxentius purpuram Augusteam usurpat; Romam ac Italiam sibi subjicit die Octobris XXVIII.

CCCVII. Coss. Maximianus Herculius IX. Constantinus Caesar. SPARK. [Col. 0186C] Annus quartus persecutionis absolutus, quintus inchoatus. Coeperunt pro caedibus mutilationes. Mors Urbani Praefecti Palestinae persecutoris. DODWELL.

Galerius Maximianus Severum Augustum cui Italiae custodia demandata fuerat, exercitum jubet ducere adversus Maxentium. Ille vero statim Romam obsidet, Ravennam fugit, ad Tres tabernas [(a) 96Kb] extinguitur, ut videtur, circa mensem Aprilem.

Maximianus Herculius bis Augustus in Gallias proficiscitur, ubi Constantinum, qui hactenus Caesaris appellatione contentus fuerat, Augustum nuncupat pridie Kalendas Aprilis, et eidem in matrimonium locat filiam suam Faustam. BALUZIUS.

Interea Galerius Maximianus immensum exercitum ducit in Italiam, mortem Severi vindicaturus. Romam frustra obsidet, et redit inglorius in Illyricum. IDEM.

Tum vero Herculius e Gallia redux, filium Maxentium denudare conatus in concione, convicia militum tulit; et urbe Italiaque pulsus, rursus ad Constantinum [Col. 0186D] pergit in Gallias. Illic aliquantulum moratus, mox Carnuntum in Pannonia ad Galerium profectus, [Col. 0187A] ibi Diocletianum invenit, interfuitque III Idus Novembris nuncupationi Licinii Augusti, quem Galerius Maximianus substituit in locum Severi. Cum vero frustra Diocletianum hortatus esset ad resumendum imperium, ab eo repudiatus rediit in Galliam, ubi iterum deposuit imperium, ac postea illic reliquum vitae suae egit.IDEM.

CCCVIII. Coss. Maximianus Herculius X. Galerius Max. Arment. VII. Annus quintus absolutus, sextus inchoatus. Constantinus Augustus declaratur. Firmilianus Palaestinae praeses mutilationibus, potius quam caedibus, persecutus est. Persecutio remissa a mense Augusto ad Novembrem, rursusque sub hujus anni finem novo Maximini edicto instaurata, ita tamen, ut mense Decembri redierint ad mutilationes persecutores. DODWELL.

Maximianus Herculius X et Galerius Maximianus VII consules fuere, constituta jam concordia inter eos [Col. 0187B] et Maxentium. BALUZIUS.

20. Aprilis Maxentius Consul Romae declaratur; cum Romulo Herculius in Gallias fugit, ubi res novas molitur contra Constantinum.

CCCIX. Coss. Licinius Aug. vel post Consulatum X Herculii et VII Galerii Maximiani. Maxentius II. Romulus II. Annus sextus absolutus, septimus inchoatus. Martii 7 passus est Eubulus ultimus Martyrum Caesareensium. Inde neglectu Gentilium rediit Christianis pax. DODWELL.

CCCX. Coss. Maxentius III, sine collega. SPARK. Secundum Lydiatum. Coss. Galerius Maxim. Armant. VIII, suffecto Licinio Liciniano Augusto. IDEM. [Col. 0187C] Annus septimus absolutus, octavus inchoatus. Nova rursus, invidia Gentilium, orta Christianorum persecutio: verum ea brevissima, et unius impetus. DODWELL.

Cum Franci turbarent statum Galliarum, et de eis reprimendis Constantinus cogitaret, Herculius semper inquietus, subdolus, et infidus, auctor ei fuit ne omnem exercitum secum duceret, posse barbaros a paucis debellari. Credidit Constantinus et seni et socero. Interim Herculius cupiditate imperii stimulatus, cum putaret Constantinum longius abesse, milites largitionibus et promissis sollicitat ad defectionem, thesauros invadit, et purpuram tertio induit in Belgica; et redeunte Constantino mira celeritate, timens quod meruerat, fugit in secundam Narbonensem, et se civitatis Arelatensis moenibus includit. Dein adventante Constantini exercitu, Massiliam contendit; ubi obsessus a Constantino, captus est, et increpito vita donata. Verum paulo post ejusdem Constantini jussu strangulatus est, cum deprehensus esset in insidiis quas [Col. 0187D] Constantino moliebatur, ut cum perimeret. BALUZIUS.

Eodem anno Galerius Maximianus in gravem ac periculosum morbum incidit, quo per annum perpetem afflictatus est; isque morbus eum invasit, cum iniret decimum octavum imperii sui annum. IDEM.

CCCXI. Coss. Gal. Maxim. Arment. VIII. Maximinus II. Annus octavus absolutus, nonus inchoatus. Edictum Galerii pro pace, inter Kal. Mart. et prid. Kal. Maias. Pax illa ne sex quidem mensium integrorum, ita ut sub finem Octobris redierit persecutio, sed et ea unius impetus, sanguinolenta. Legationes primas urbium accepit Nicomediae Maximinus. DODWELL.

Galerius semper aegrotus, admonitus morbum illum evenisse sibi propter mala quae Christianis intulerat, edicto proposito persecutionem quiescere jussit anno postquam coeperat octavo. Tum apertis carceribus, [Col. 0188A] christiani qui illic detinebantur, abire permissi sunt. Paulo post Galerius moritur Sardicae, mense, ut videtur, Maio, cum prius Licinio Valeriam conjugem filiumque Candidianum commendasset, atque in manibus tradidisset. Sed hi cum comitatum Maximini infeliciter praetulissent, miserandam sortem habuerunt, ut postea dicetur. BALUZIUS.

Maxentius bellum Constantino indicit, quasi necem patris sui Herculii vindicaturus.

Bellum inde inter Licinium et Maximinum de imperio certantes. Sed conditionibus certis pax et amicitia componitur in Bosphoro Thracio, ubi constitutus est limes imperii utriusque. IDEM.

Maximinus postea indulgentiam communi principum consensu christianis datam tollit, subornatis legationibus civitatum, quae peterent, ne illis intra civitates suas conventicula extruere liceret. Hinc acrius in eos saevitum, donec Constantini litteris Maximinus deterreretur. IDEM.

Hoc vel sequenti anno crux in coelo Constantino [Col. 0188B] apparet.

CCCXII. Coss. Fl. Val. Constantinus Aug. II. Licinius Aug. II. SPARK. Annus nonus absolutus, decimus inchoatus. Secundae urbium legationes cum decretis adversus christianos. Maximini ad illas rescripta de pellendis ex illis urbibus christianis, earumque urbium territoriis, post mensem Maium. Persecutio nova inchoata, sed mutilationum duntaxat, et statim minis litterisque Constantini sedata adversus Maxentium moventis. Constantinus Alpes transcendit, atque copias Maxentii vincit fugatque in Taurinis aliisque in locis. Tandem juxta Romam coelitus 27 Octob. crux signum victoriae ipsi ostensa pridie quam pugnam committeret, in qua profligatur Maxentius ipse 28 Octobris, ibique in Tiberi submergitur. Constantinus victor Urbem ingreditur: primi Augusti titulus Constantino a Senatu decretus. Primum Maximini edictum pro pace. [Col. 0188C] DODWELL.

Valeria Galerii vidua in exilium jussu Maximini projecta cum matre Prisca, et in desertas Syriae solitudines relegata, patrem suum Diocletianum per occultos nuntios gnarum calamitatis suae facit. Repetenti vero eam patri Maximinus negavit. BALUZIUS.

Eodem tempore Maximiani Herculii statuae Constantini jussu revellebantur; et imagines quoque Diocletiani, quia cum Herculio pictus erat, detrahebantur. Hinc dolor Diocletiani qui paulo post fame atque angore confectus interiit III Nonas Decembris. IDEM.

Maximinus legatos Romam ad Maxentium mittit occulte, et amicitiam cum eo facit. IDEM.

Initium indictionum aut I aut XXIV die septembris.

CCCXIII. Coss. Fl. Val. Constantinus III. Licinius Augustus III. SPARK. Annus decimus absolutus, undecimus inchoatus. Victus a Licinio Maximinus in campo sereno die 30 Aprilis: edictum Constantini et Licinii pro pace Nicomediae [Col. 0188D] propositum Jun. 13, quo tempore decennalem hanc persecutionem terminat Lactantius, num. 48. Secundum deinde Maximini pro christianis edictum. DODWELL.

Rebus in urbe compositis, Constantinus circa XV Kalendas Februarii Roma digressus, Mediolanum contendit, ibique nuptias Constantiae sororis suae cum Licinio celebravit. Ea re peracta, Constantinus in Gallias revertitur, Licinius in Illyricum. BALUZIUS.

Interim Maximinus exercitum movet e Syria, bellum Licinio illaturus, provincias ejus occupaturus. Occurrit ei Licinius in Thracia. Pugnatur pridie Kalendas Maias in campo quem vocabant Serenum, inter Hadrianopolim videlicet et Heracleam. Victoria penes Licinium fuit. IDEM.

Diocletianus moritur hoc anno, forte Maio mense.

Maximinus summa celeritate fugit Nicomediam, hinc in Cappadociam, postremo in Ciliciam, ubi miserando [Col. 0189A] horrendoque mortis genere extinctus est apud Tarsum. IDEM.

Fuso fugatoque Maximino, Licinius trajecit exercitum in Bithyniam; et Nicomediam ingressus die Iduum Juniarum proponi jussit edictum de restituenda Ecclesia, verboque etiam hortatus est, ut conventicula in statum pristinum redderentur.

Pax Ecclesiae data post bellum decennale. IDEM.

Licinius Valerium, Candidianum Galerii Maximini filium, Severi filium Severianum, liberos Maximini occidi jubet. IDEM.

CCCXIV. Coss. Volusianus II. Annianus.

Primum Constantini bellum adversus Licinium ad Cibalim in Pannonia victum die 31 octobris. Iterum pugnatur ad Mardiam in Thracia, sed aequo marte.

Pax Constantinum inter et Licinium.

Valens a Licinio Caesar eligitur, postea mutuo Augustorum [Col. 0189B] consensu expellitur ac dignitate privatur.

CCCXV. Coss. Constantinus IV. Licinius IV. Valeria filia Diocletiani et uxor ejus Prisca Thessalonicae capite truncantur. Hoc anno Lactantius suum de Mortibus Persecutorum librum edidit.

CCCXVII. Coss. Gallicanus. Bassus. Crispus et Constantinus Constantini Magni filii Caesares creantur, sicut et Licinianus, filius Licinii. Nascitur Constantius filius alter Constantini et Faustae. Hoc anno desinente, ut putamus, advocatur Nicomedia in Gallias Lactantius.

CCCXVIII. Coss. [Col. 0189C] Licinius Augustus V. Crispus Caesar.

CCCXIX. Coss. Constantinus Aug. V. Licinius Junior Caesar. Hoc anno removet a suo Palatio Christianos Licinius Augustus. Arius in haeresim prolabitur, damnaturque in concilio centum Episcoporum.

CCCXX. Coss. Constantinus Aug. VI. Constantius Caesar II. Persecutio Liciniana ex Eusebio in Chronico. Crispus Caesar Francos et Alamannos praelio vicit. Hoc anno vel sequenti suas edidit Lactantius Institutiones.

[Col. 0190A] CCCXXI. Coss. Crispus Caesar II. Constantinus Caesar. Nazarius Romae Panegyricum Constantino dicit Kal. Martiis. Donatistae Roma ejecti. Constantinus de feriando die dominico sanctionem edit.

CCCXXII. Coss. Petronius Probianus. Anicius Julianus. Constantinus Sarmatas in Pannonia debellat, et ibi Rex eorum Rausimondus cecidit.

CCCXXIII. Coss. Acilius Severus. Junius (vel Vettius) Rufinus. Alterum bellum Constantini adversus Licinium: hic die III Julii ad Adrianopolim a Constantino debellatur. Iterum Licinius terra vincitur a Constantino juxta [Col. 0190B] Chrysopolim et Chalcedonem, et mari a Crispo Caesare in Hellesponto. Nicomediam fugit Licinius, atque veniam petiit in praeteritum, exorante Constantia ejus uxore ac sorore Constantini. Coenae a Constantino adhibetur, atque exul Thessalonicam mittitur; ubi ejus post quosdam menses, ob res novas quas moliebatur, fauces laqueo innectuntur, atque Martinianus Caesar a Licinio creatus in Cappadocia trucidatur. (Vide Tillemont tom. IV, Imperat., pag. 195.) Constantius Constantini filius Caesar eligitur.

CCCXXIV. Coss. Crispus Caesar III. Constantinus Caesar III. Constantinus ad Arium litteras scribit, ut eum ab errore revocet.

CCCXXV. Coss. Anicius Faustus Paulinus. [Col. 0190C] P. Cejonius Julianus. Synodus prima universalis Nicaeae in Bithynia cogitur a 18 vel 19 Junii ad 25 Augusti; in qua damnatur Arius. 25 Julii vicennalia celebrat Constantinus.

CCCXXVI. Coss. Constantinus August. VII. Constantius Caesar. Constantinus Romam petit; atque circa Julium mensem trucidari jubet Crispum Caesarem; qui falsi criminis reus agitur: morti similiter addicitur Fausta Constantini uxor.

CCCLXII. Coss. Fl. Mamertinus. Fl. Nevitta. Persecutio Juliani, cum ageret Antiochiae, sub finem Octobris, cum flagrasset simulacrum Jovis Olympii, ut colligitur ex Ammiano XXII. DODWELL.




[Col. 0189]
LUCII CAECILII FIRMIANI LACTANTII LIBER AD DONATUM CONFESSOREM, DE MORTIBUS PERSECUTORUM. [2Kb] (C,S)

I. [Col. 0189C] Audivit Dominus orationes tuas, Donate charissime, [Col. 0190C] quas in conspectu ejus constanter fundis per dies omnes, et carissimorum fratrum, qui gloriosa confessione [Col. 0191A] [7Kb] sempiternam sibi coronam pro fidei suae meritis quaesierunt. Ecce addetur his omnibus adversarius; et restituta per orbem tranquillitate, profligata nuper Ecclesia rursum exsurgit, et majore gloria templum Dei, quod ab impiis fuerat eversum, misericordia Domini fabricatur. Excitavit enim Deus principes, qui tyrannorum nefaria et cruenta imperia resciderunt, humano generi providerunt; ut jam quasi discusso transacti temporis nubilo, mentes omnium pax jocunda et serena laetificet. Nunc post tantae tempestatis violentos turbines, placidus aër et optata lux refulsit. Nunc placatus servorum suorum [Col. 0192A] precibus, Deus jacentes et afflictos coelesti auxilio sublevat. En nunc moerentium lacrymas, extincta impiorum conspiratione, deterget; et qui illuctati erant Deo, jacent: qui templum sanctum everterant, ruina majori ceciderunt; qui justos excarnificaverunt, coelestibus plagis, et cruciatibus meritis nocentes animas profuderunt; serius quidem, sed graviter ac digne. Distulerat enim poenas eorum Deus, ut ederet in eos magna et mirabilia exempla; quibus posteri discerent, et Deum esse unum, et eumdem vindicem, digna videlicet supplicia impiis ac persecutoribus irrogare. De quorum exitu scripto testificari placuit, [Col. 0193A] [7Kb] ut omnes qui procul amoti fuerunt, vel qui postea futuri sunt, scirent, quatenus virtutem ac majestatem suam in exscindendis delendisque nominis sui hostibus Deus summus ostenderet. Hinc itaque utile est, si a principio ex quo est Ecclesia constituta, qui fuerint persecutores, et quibus poenis in eos coelestis judicis severitas vindicaverit, exponam.

II. Extremis temporibus Tiberii Caesaris, ut scriptum [Col. 0194A] legimus, Dominus noster Jesus Christus a Judaeis cruciatus est, post diem decimum Kalendarum Aprilium, duobus Geminis consulibus: cum resurrexisset die tertio, congregavit discipulos, quos metus comprehensionis ejus in fugam verterat; et diebus quadraginta cum his commoratus, aperuit corda eorum, et Scripturas interpretatus est, quae usque ad id tempus obscurae atque involutae fuerunt. Ordinavitque eos, et instruxit ad praedicationem dogmatis ac doctrinae suae, disponens Testamenti novi solemnem disciplinam. [Col. 0195A] [8Kb] Quo officio repleto, circumvolvit eum procella nubis, et subtractum oculis hominum rapuit in coelum. Et inde discipuli, qui tunc erant undecim, assumptis in locum Judae proditoris Matthia et Paulo, dispersi sunt per omnem terram, ad Evangelium praedicandum, sicut illis magister Dominus imperaverat; et per annos quinque et viginti usque ad principium Neroniani imperii, per omnes provincias et civitates Ecclesiae fundamenta miserunt. Cumque jam Nero imperaret, Petrus Romam advenit; et [Col. 0196A] editis quibusdam miraculis, quae virtute ipsius Dei, data sibi ab eo potestate, faciebat, convertit multos ad justitiam, Deoque templum fidele ac stabile collocavit. Qua re ad Neronem delata, cum animadverteret non modo Romae, sed ubique quotidie magnam multitudinem deficere a cultu idolorum, et ad religionem novam, damnata vetustate, transire; ut erat execrabilis ac nocens tyrannus, prosilivit ad excidendum coeleste templum, delendamque justitiam, et primus omnium persecutus Dei servos, Petrum [Col. 0197A] [7Kb] cruci affixit, et Paulum interfecit. Nec tamen habuit impune; respexit enim Deus vexationem populi sui. Dejectus itaque fastigio imperii, ac devolutus a summo tyrannus impotens, nusquam repente comparuit; ut ne sepulturae quidem locus in terra tam malae bestiae appareret. Unde illum quidam deliri credunt esse translatum, ac vivum reservatum, Sibylla dicente matricidam profugum a finibus esse venturum; ut quia primus persecutus est, idem etiam novissimus persequatur, et Antichristi praecedat adventum. Itaque fas est credere, sicut [Col. 0198A] duos Prophetas vivos esse translatos in ultima tempora, atque initium Christi sanctum ac sempiternum, cum descendere coeperit, quod Sibyllae futurum praenuntiant: eodem modo etiam Neronem venturum putant, ut praecursor diaboli ac praevius sit venientis ad vastationem terrae, et humani generis eversionem.

III. Post hunc, interjectis aliquot annis, alter non minor tyrannus ortus est, qui cum exerceret injustam [Col. 0199A] [25Kb] dominationem, subjectorum tamen cervicibus incubavit quam diutissime, tutusque regnavit, donec impias manus adversus Dominum tenderet. Postquam vero ad persequendum justum populum instinctu daemonum incitatus est, tunc traditus in manus inimicorum luit poenas. Nec satis ad ultionem fuit, quod est interfectus: domi etiam memoria nominis ejus erasa est. Nam cum multa mirabilia opera fabricasset, cum Capitolium aliaque nobilia monumenta fecisset, Senatus ita nomen ejus persecutus est, ut neque imaginum, neque titulorum ejus relinqueret ulla vestigia, gravissimis decretis etiam mortuo notam inureret ad ignominiam sempiternam. Rescissis igitur actis tyranni, non tantum in statum pristinum Ecclesia [Col. 0200A] restituta est, sed etiam multo clarius ac floridius enituit; secutisque temporibus, quibus multi ac boni principes Romani imperii clavum regimenque tenuerunt, nullos inimicorum impetus passa, manus suas in orientem occidentemque porrexit; ut jam nullus esset terrarum angulus tam remotus, quo non religio penetrasset; nulla denique natio tam feris moribus vivens, ut non suscepto Dei cultu, ad justitiae opera mitescereret. Sed enim postea longa pax rupta est.

IV. Extitit enim post annos plurimos execrabile animal Decius, qui vexaret Ecclesiam. Quis enim justitiam, nisi malus persequatur? Et quasi hujus rei gratia provectus esset ad illud principale fastigium, furere [Col. 0201A] [7Kb] protinus contra Deum coepit, ut protinus caderet. Nam profectus adversus Carpos, qui tum Daciam Moesiamque occupaverant, statimque circumventus a barbaris, et cum magna exercitus parte deletus, nec sepultura quidem potuit honorari: sed exutus ac nudus, ut hostem Dei oportebat, pabulum feris ac volucribus jacuit.

V. Non multo post Valerianus quoque non dissimili furore correptus, impias manus in Deum intentavit; et multum, quamvis brevi tempore, justi sanguinis fudit. At illum Deus novo ac singulari poenae genere [Col. 0201B] affecit, ut esset posteris documentum, adversarios [Col. 0202A] Dei semper dignam scelere suo recipere mercedem. Hic captus a Persis, non modo imperium, quo fuerat insolenter usus, sed etiam libertatem, quam caeteris ademerat, perdidit, vixitque in servitute turpissime. Nam Rex Persarum Sapor, is qui eum ceperat, si quando libuerit aut vehiculum ascendere, aut equum, inclinare sibi Romanum jubebat, ac terga praebere, et imposito pede supra dorsum ejus, illud esse verum dicebat (triumphi genus) exprobrans ei cum risu, non quod in tabulis aut parietibus Romani pingerent. Ita ille dignissime triumphatus, aliquandiu vixit, ut diu barbaris Romanum nomen ludibrio ac derisui esset. Etiam hoc ei accessit ad poenam, quod [Col. 0202B] cum filium haberet Imperatorem, captivitatis suae tamen [Col. 0203A] [6Kb] ac servitutis extremae non invenit ultorem, nec omnino repetitus est. Postea vero quam pudendam vitam in illo dedecore finivit, direpta est ei cutis, et exuta visceribus pellis est infecta rubro colore, ut in templo barbarorum deorum ad memoriam clarissimi triumphi poneretur, legatisque nostris semper esset ostentus, ne nimium Romani viribus suis fiderent, cum exuvias capti principis apud deos suos cernerent. Cum igitur tales poenas de sacrilegis Deus exegerit, nonne mirabile est, ausum esse quemquam postea non modo facere, sed etiam cogitare adversus majestatem singularis Dei regentis et continentis universa?

VI. Aurelianus, qui esset natura vesanus et praeceps, quamvis captivitatem Valeriani meminisset, tamen [Col. 0203B] oblitus sceleris ejus et poenae, iram Dei crudelibus factis lacessivit. Verum illi ne perficere, quidem quae cogitaverat, licuit: sed protinus inter initia sui furoris extinctus est. Nondum ad provincias ulteriores cruenta ejus scripta pervenerant, et jam Coenofrurio, [Col. 0204A] qui locus est Thraciae, cruentus ipse humi jacebat, falsa quadam suspicione ab amicis suis interemptus. Talibus et tot exemplis coerceri posteriores tyrannos oportebat. At hi non modo territi non sunt, sed audacius etiam contra Deum confidentiusque fecerunt.

VII. Diocletianus, qui scelerum inventor et malorum machinator fuit, cum disperderet omnia, nec a Deo quidem manus potuit abstinere. Hic orbem terrae simul et avaritia, et timiditate subvertit. Tres enim participes regni sui fecit, in quatuor partes orbe diviso, et multiplicatis exercitibus, cum singuli eorum longe majorem numerum militum habere contenderunt, quam priores principes habuerant, cum soli rempublicam gererent. Adeo major esse coeperat numerus accipientium, quam dantium, ut enormitate indictionum [Col. 0204B] consumptis viribus colonorum, desererentur agri, et culturae verterentur in sylvam. Et ut omnia terrore complerentur, provinciae quoque in frusta concisae, multi praesides et plura officia singulis regionibus, ac pene jam civitatibus incubare, item rationales [Col. 0205A] [6Kb] multi et magistri, et vicarii praefectorum, quibus omnibus civiles actus admodum rari, sed condemnationes tantum et proscriptiones frequentes, exactiones rerum innumerabilium, non dicam crebrae, sed perpetuae, et in exactionibus injuriae non ferendae. Nec quoque tolerari possunt, quae ad exhibendos milites spectant. Idem insatiabili avaritia thesauros nunquam minui volebat: sed semper extraordinarias opes ac largitiones congerebat, ut ea quae recondebat, integra atque inviolata servaret. Idem cum variis iniquitatibus immensam faceret charitatem, legem pretiis rerum venalium statuere conatus est. Tunc ob exigua et vilia multus sanguis effusus, nec venale quidquam metu apparebat, et charitas multo deterius exarsit, donec lex necessitate ipsa post multorum [Col. 0205B] exitium solveretur. Huc accedebat infinita quaedam cupiditas aedificandi, non minor provinciarum exactio in exhibendis operariis, et artificibus, et plaustris omnibus, quaecumque sint fabricandis operibus necessaria. Hic basilicae, hic circus, hic moneta, hic armorum fabrica, hic uxori domus, hic filiae. Repente magna pars civitatis exceditur. Migrabant [Col. 0206A] omnes cum conjugibus ac liberis, quasi urbe ab hostibus capta. Et cum perfecta haec fuerant cum interitu provinciarum: Non recte facta sunt, aiebat: alio modo fiant. Rursus dirui ac mutari necesse erat, iterum fortasse casura. Ita semper dementabat, Nicomediam studens urbi Romae coaequare. Jam illud praetereo, quam multi perierint possessionum aut opum gratia. Hoc enim usitatum et fere licitum consuetudine malorum. Sed in hoc illud fuit praecipuum, quod ubicumque cultiorem agrum viderat, aut ornatius aedificium, jam parata domino calumnia et poena capitalis, quasi non posset rapere aliena sinc sanguine.

VIII. Quid frater ejus Maximianus, qui est dictus Herculius? non dissimilis ab eo. Nec enim possent in [Col. 0206B] amicitia tam fideli cohaerere, nisi esset in utroque mens una, eadem cogitatio, par voluntas, aequa sententia. Hoc solum differebant, quod avaritia minori altero fuit plus, majori vero minus; sed plus timiditatis, plus vero animi, non ad bene faciendum, sed ad male. Nam cum ipsam imperii sedem teneret Italiam, subjacerentque opulentissimae provinciae vel [Col. 0207A] [9Kb] Africa, vel Hispania, non erat in custodiendis opibus tam diligens, quarum illi copia suppetebat. Et cum opus esset, non deerant locupletissimi Senatores, qui subornatis indiciis, affectasse imperium dicerentur, ita ut effoderentur assidue lumina Senatus. Cruentissimus fiscus male partis opibus affluebat. Jam libido in homine pestifero, non modo ad corrumpendos mores, quod est odiosum ac detestabile, verum etiam ad violandas primorum filias. Nam quacumque iter fecerat, avulsae a conspectu parentum virgines, statim praesto. His rebus beatum se judicabat; his constare felicitatem imperii sui putabat, si libidini et cupiditati malae nihil denegaret.

Constantium praetereo, quoniam dissimilis caeterorum fuit, dignusque qui solus orbem teneret.

IX. [Col. 0207B] Alter vero Maximianus, quem sibi generum Diocletianus asciverat, non his duobus tantum, quos tempora nostra senserunt, sed omnibus qui fuerunt, [Col. 0208A] malis pejor. Inerat huic bestiae naturalis barbaries, et feritas a Romano sanguine aliena. Non mirum, cum mater ejus Transdanuviana, infestantibus Carpis, in Daciam novam transjecto amne confugerat. Erat etiam corpus moribus congruens, status celsus, caro ingens, et in horrendam magnitudinem diffusa et inflata. Denique et verbis, et actibus, et aspectu terrori omnibus ac formidini fuit. Socer quoque eum metuebat acerrime. Cujus timoris haec fuit causa, Narseus, rex Persarum, concitatus domesticis exemplis avi sui Saporis, ad occupandum Orientem cum magnis copiis inhiabat.

Tunc Diocletianus, ut erat in omni tumultu meticulosus, animique disjectus, simul et exemplum Valeriani timens, non ausus est obviam tendere: sed [Col. 0208B] hunc per Armeniam misit, ipse in Oriente subsistens et occupans exitus rerum. Ille insidiis suis barbaros, quibus mos est cum omnibus suis ad bellum pergere, multitudine impeditos, et sarcinis occupatos non difficiliter oppressit; fugatoque Narseo rege, [Col. 0209A] [7Kb] reversus cum praeda et manubiis ingentibus, sibi attulit superbiam, Diocletiano timorem. In tantos namque fastus post hanc victoriam elevatus est, ut jam detrectaret Caesaris nomen. Quod cum in litteris ad se datis audisset, truci vultu ac voce terribili exclamabat: QUOUSQUE CAESAR? Exinde insolentissime agere coepit, ut ex Marte se procreatum, et videri, et dici vellet, tamquam alterum Romulum; maluitque Romulam matrem stupro infamare, ut ipse diis oriundus videretur. Sed differo de factis ejus dicere, ne confundam tempora. Postea enim quam nomen Imperatoris accepit, exuto socero, tum demum furere coepit, et contemnere omnia. Diocles (sic) enim ante imperium vocabatur: cum rempublicam talibus consiliis et talibus sociis everteret, cum [Col. 0210A] pro sceleribus suis nihil non mereretur, tamdiu tamen summa felicitate regnavit, quamdiu manus suas justorum sanguine non inquinaret. Quam vero causam persequendi habuerit, exponam.

X. Cum ageret in partibus Orientis, ut erat pro timore scrutator rerum futurarum, immolabat pecudes, et in jecoribus earum ventura quaerebat. Tum quidam ministrorum scientes Dominum, cum adsisterent immolanti, imposuerunt frontibus suis immortale signum. Quo facto, fugatis daemonibus, sacra turbata sunt. Trepidabant aruspices, nec solitas in extis notas videbant; et quasi non litassent, saepius immolabant. Verum identidem mactate hostiae nihil ostendebant, donec magister ille aruspicum [Col. 0211A] [6Kb] Tagis, seu suspicione, seu visu, ait idcirco non respondere sacra, quod rebus divinis profani homines interessent. Tunc ira furoris sacrificare non eos tantum, qui sacris ministrabant, sed universos qui erant in palatio jussit, et in eos, si detrectassent, verberibus animadverti; datisque ad praepositos litteris, etiam milites cogi ad nefanda sacrificia praecepit, ut qui non paruissent, militia solverentur. Hactenus furor ejus et ira processit, nec amplius quidquam contra legem aut religionem Dei fecit. Deinde interjecto aliquanto tempore, in Bithyniam venit hiematum; eodemque tum Maximianus quoque Caesar inflammatus scelere advenit, ut ad persequendos christianos instigaret senem vanum, qui jam principium fecerat. Cujus furoris hanc causam fuisse cognovi.

XI. [Col. 0211B] Erat mater ejus deorum montium cultrix, mulier admodum superstitiosa. Quae cum esset, dapibus sacrificabat pene quotidie, ac vicariis suis epulis exhibebat. Christiani abstinebant; et illa cum Gentibus epulante, jejuniis hi et orationibus insistebant. Hinc concepit odium adversus eos, ac filium suum non [Col. 0212A] minus superstitiosum querelis muliebribus ad tollendos homines incitavit. Ergo habito inter se per totam hyemem consilio, cum nemo admitteretur, et omnes de summo statu reipublicae tractari arbitrarentur, diu senex furori ejus repugnavit, ostendens quam perniciosum esset inquietari orbem terrae, fundi sanguinem multorum; illos libenter mori solere, satis esse si palatinos tantum ac milites ab ea religione prohiberet. Nec tamen deflectere potuit praecipitis, hominis insaniam. Placuit ergo amicorum sententiam experiri. Nam erat hujus malitiae, cum bonum quid facere decrevisset, sine consilio faciebat, ut ipse laudaretur. Cum autem malum, quoniam id reprehendendum sciebat, in consilium multos advocabat, ut aliorum culpae adscriberetur quidquid ipse deliquerat. [Col. 0212B] Admissi ergo judices pauci, et pauci militares, ut dignitate antecedebant, interrogabantur. Quidam proprio adversus Christianos odio, inimicos deorum et hostes religionum publicarum tollendos esse censuerunt; et qui aliter sentiebant, intellecta hominis voluntate, vel timentes, vel gratificari volentes, in eamdem sententiam congruerunt. Nec sic quidem [Col. 0213A] [71Kb] flexus est Imperator, ut accommodaret assensum: sed deos potissimum consulere statuit, misitque aruspicem ad Apollinem Milesium. Respondit ille ut divinae religionis inimicus. Traductus est itaque a proposito. Et quoniam nec amicis, nec Caesari, nec Apollini poterat reluctari, hanc moderationem tenere conatus est, ut eam rem sine sanguine transigi juberet, cum Caesar vivos cremari vellet, qui sacrificio repugnassent.

XII. Inquiritur peragendae rei dies aptus, et felix; ac potissimum Terminalia deliguntur, quae sunt ad septimum kalendas Martias, ut quasi terminus imponeretur huic religioni.

Ille dies primus lethi, primusque malorum
[Col. 0213B] Causa fuit,
quae et ipsis, et orbi terrarum acciderunt. Qui dies cum illuxisset, agentibus Consulatum senibus ambobus octavum et septimum, repente adhuc dubia luce ad Ecclesiam Praefectus cum ducibus, et Tribunis et rationalibus venit; et revulsis foribus, simulacrum Dei quaeritur. Scripturae repertae incenduntur, datur omnibus praeda. Rapitur, trepidatur, discurritur. [Col. 0214A] Ipsi vero in speculis (in alto enim constituta Ecclesia ex palatio videbatur) diu inter se concertabant, utrum ignem potius supponi oporteret. Vicit sententia Diocletianus, cavens ne magno incendio facto, pars aliqua civitatis arderet. Nam multae ac magnae domus ab omni parte cingebant. Veniebant igitur Praetoriani acie structa, cum securibus et aliis ferramentis; et immissi undique, fanum illud editissimum paucis horis solo adaequarunt.

XIII. Postridie propositum est edictum, quo cavebatur ut Religionis illius homines carerent omni honore ac dignitate, tormentis subjecti essent, ex quocumque ordine aut gradu venirent, adversus eos omnis actio [Col. 0214B] caleret; ipsi non de injuria, non de adulterio, non de rebus ablatis agere possent, libertatem denique ac vocem non haberent. Quod edictum quidam, etsi non recte, magno tamen animo diripuit et conscidit, cum irridens diceret, victorias Gothorum et Sarmatarum propositas. Statimque productus, non modo extortus, sed etiam legitime coctus, cum admirabili patientia postremo exustus est.

XIV. [Col. 0215A] [6Kb] Sed Caesar non contentus est edicti legibus. Aliter Diocletianum aggredi parat. Nam ut illum ad propositum crudelissimae persecutionis impelleret, occultis ministris palatio subjecit incendium. Et cum pars quaedam conflagrasset, Christiani arguebantur, velut hostes publici, et cum ingenti invidia simul cum palatio Christianorum nomen ardebat: illos, consilio cum ennuchis habito, de extinguendis Principibus cogitasse, duos Imperatores domi suae pene vivos esse combustos. Diocletianus vero, qui semper se volebat videri astutum et intelligentem, nihil potuit suspicari: sed ira inflammatus, excarnificare omnes suos protinus coepit. Sedebat ipse, atque innocentes igne torrebat. Item judices universi, omnes denique, qui [Col. 0215B] erant in palatio magistri, data potestate, torquebantur. Erant certantes, quis prior aliquid inveniret. Nihil usquam reperiebatur; quippe cum familiam Caesaris nemo torqueret. Aderat ipse, et instabat, nec patiebatur iram inconsiderati senis deflagrare. Sed quindecim diebus interjectis, aliud rursum incendium molitus est. Id celerius animadversum, nec [Col. 0216A] tamen auctor apparuit. Tunc Caesar medio hyemis profectione parata prorupit, eodem die contestans fugere se, ne vivus arderet.

XV. Furebat ergo Imperator jam non in domesticos tantum, sed in omnes, et primam omnium filiam Valeriam, conjugemque Priscam sacrificio pollui coegit. Potentissimi quondam eunuchi necati, per quos palatium et ipse ante constabat. Comprehensi Presbyteri ac ministri, et sine ulla probatione ac confessione damnati, cum omnibus suis deducebantur. Omnis sexus et aetatis homines ad exustionem rapti: nec singuli, quoniam tanta erat multitudo, sed gregatim circumdato igni amburebantur; domestici, alligatis ad collum molaribus, mari mergebantur. Nec minus [Col. 0216B] in caeterum populum persecutio violenter incubuit. Nam judices per omnia templa dispersi, universos ad sacrificia cogebant. Pleni carceres erant. Tormentorum genera inaudita excogitabantur; et ne cui temere jus diceretur, arae in secretariis ac pro tribunali positae, ut litigatores prius sacrificarent, atque ita causas suas dicerent; sic ergo adjudices, tanquam ad [Col. 0217A] [8Kb] deos adiretur. Etiam litterae ad Maximianum atque Constantium commeaverant, ut eadem facerent. Eorum sententia in tantis rebus expectata non erat. Et quidem senex Maximianus libens paruit per Italiam, homo non adeo clemens. Nam Constantius, ne dissentire a majorum praeceptis videretur, conventicula, id est, parietes, qui restitui poterant, dirui passus est: verum autem Dei templum, quod est in hominibus, incolume servavit.

XVI. Vexabatur ergo universa terra, et praeter Gallias, ab Oriente usque ad occasum tres acerbissimae bestiae saeviebant.

Non mihi si linguae centum sint oraque centum,
Ferrea vox, omnes scelernm comprendere formas,
Omnia poenarum percurrere nomina possim,
[Col. 0217B] quas judices per provincias justis atque innocentibus intulerunt. Verum quid opus est illa narrare, praecipue tibi, Donate carissime, qui praeter caeteros tempestatem turbidae persecutionis expertus es? Nam [Col. 0218A] cum incidisses in Flaccinum praefectum, non pusillum homicidam, deinde in Hieroclem ex Vicario Praesidem, qui autor et consiliarius ad faciendam persecutionem fuit, postremo in Priscillianum successorem ejus, documentum omnibus invictae fortitudinis praebuisti. Novies enim tormentis cruciatibusque variis subjectus, novies adversarium gloriosa confessione vicisti. Novem praeliis zabulum cum satellitibus suis debellasti: novem victoriis seculum cum suis terroribus triumphasti.

Quam jocundum illud spectaculum Deo fuit, cum victorem te cerneret, non candidos equos, aut immanes elephantos, sed ipsos potissimum triumphatores currui tuo subjugantem? Hic est verus triumphus, cum dominatores dominantur. Victi enim tua virtute [Col. 0218B] ac subjugati sunt; quandoquidem nefanda jussione contempta, omnes apparatus ac terriculas tyrannicae potestatis fide stabili et robore animi profligasti. Nihil adversus te verbera, nihil ungulae, nihil ignis, [Col. 0219A] [5Kb] nihil ferrum, nihil varia tormentorum genera valuerunt. Adimere tibi fidem ac devotionem nulla vis potuit. Hoc est esse discipulum Dei: hoc est militem Christi, quem nullus hostis expugnet, nullus lupus de castris coelestibus rapiat, nullus laqueus inducat, nullus dolor vincat, nullus cruciatus affligat. Denique post illas novem gloriosissimas pugnas, quibus a te zabulus victus est, non est ausus ulterius congredi tecum, quem tot praeliis expertus est non posse superari. Et cum tibi parata esset victrix corona, desiit amplias provocare, ne jam sumeres. Quam licet non acceperis in praesenti, tamen integra tibi pro virtutibus tuis et meritis in regno Domini reservatur. Sed redeamus ad ordinem rerum.

XVII. [Col. 0219B] Hoc igitur scelere perpetrato, Diocletiani cum jam felicitas ab eo recessisset, perrexit statim Romam, ut illic vicennalium diem celebraret, qui erat futurus ad XII kalendas Decembres. Quibus solennibus celebratis, cum libertatem populi Romani ferre non poterat, impatiens, et aeger animi, prorupit ex urbe impendentibus kalendis Januariis, quibus illi nonus consulatus deferebatur. Tredecim dies tolerare non potuit, ut Romae potius quam Ravennae procederet Consul. Sed profectus hyeme, saeviente frigore atque imbribus verberatus, morbum levem, at perpetuum traxit; vexatusque per omne iter, lectica plurimum [Col. 0220A] vehebatur. Sic aestate transacta, per circuitum ripae Istricae Nicomediam venit, morbo jam gravi insurgente. Quocumque se premi videret, prolatus est tamen, ut circum, quem fecerat, dedicaret anno post vicennalia repleto; deinde ita languore oppressus, ut per omnes deos pro vita ejus rogaretur, donec Idibus Decembribus luctus repente in palatio, moestitia et lacrymae, judicum trepidatio, et silentium. Tota civitate jam non modo mortuum, sed etiam sepultum dicebant, cum repente mane postridie pervagari fama quod viveret, domesticorum ac judicum vultus alacritate mutari. Non defuerunt qui suspicarentur celari mortem ejus, donec Caesar veniret, ne quid forte a militibus novaretur. Quae suspicio tantum valuit, ut nemo crederet eum vivere, nisi kalendis [Col. 0220B] Martiis prodiisset, vix agnoscendus, quippe qui anno fere toto aegritudine tabuisset. Et ille idibus Decembribus sopitus animam receperat, nec tamen totam. Demens enim factus est, ita ut certis horis insaniret, certis resipisceret.

XVIII. Nec multis post diebus Caesar advenit, non ut patri gratularetur, sed ut eum cogeret imperio cedere. Jam conflixerat nuper (cum) Maximiano sene, eumque terruerat injecto armorum civilium metu. Aggressus est ergo Diocletianum, primum molliter et amice, jam senem esse dicens, jam minus validum, [Col. 0221A] [6Kb] et administrandae reipublicae inhabilem, debere illum requiescere post labores. Simul et exemplum Nervae proferebat, qui imperium Trajano tradidisset. Ille vero aiebat, et indecens esse, si post tantam sublimis fastigii claritatem in humilis vitae tenebras decidisset, et minus tutum, quod in tam longo imperio multorum sibi odia quaesisset. Nervam vero uno anno imperantem, cum pondus et curam tantarum rerum vel aetate, vel insolentia, ferre non quiret, abjecisse gubernaculum reipublicae, atque ad privatam vitam rediisse, in qua consenuerat. Verum si nomen Imperatoris cuperet adipisci, impedimento nihil esse, quominus omnes Augusti nuncuparentur. At ille, qui orbem totum jam spe invaserat, cum sibi aut nihil praeter nomen, aut non multum videbat [Col. 0221B] accedere, respondit debere ipsius dispositionem in perpetuum conservari, ut duo sint in republica majores, qui summam rerum teneant; item duo minores, [Col. 0222A] qui sint adjumento: inter duos facile posse concordiam servari, inter quatuor pares nullo modo. Si ipse cedere noluisset, se sibi consulturum, ne amplius minor et extremus esset. Jam fluxisse annos quindecim, in Illyricum, id est, ad ripam Danubii relegatus, cum gentibus barbaris luctaretur, cum alii intra laxiores et quietiores terras delicate imperarent.

His auditis, senex languidus, qui jam et Maximiani senis litteras acceperat, scribentis quaecumque locutus fuisset, et didicerat augeri ab eo exercitum, lacrymabundus:

DIOCLET. Fiat, inquit, si hoc placet. Supererat ut, communi consilio omnium Caesares legerentur.

GALERIUS. Quid opus est consilio, cum sit necesse [Col. 0222B] illis duobus placere quidquid nos fecerimus?

D. Ita plane. Nam illorum filios nuncupari necesse [Col. 0223A] [6Kb] est. Erat autem Maximiano (filius) Maxentius, hujus ipsius Maximiani gener, homo perniciosae ac malae mentis, adeo superbus et contumax, ut neque patrem, neque socerum solitus sit adorare. Et idcirco utrique invisus fuit. Constantio quoque filius erat Constantinus, sanctissimus adolescens, et illo fastigio dignissimus, qui insigni et decoro habitu corporis, et industria militari, et probis moribus, et comitate singulari, a militibus amaretur, a privatis et optaretur. Eratque tunc praesens, jam pridem a Diocletiano factus tribunus ordinis primi.

D. Quid ergo fiet?

G. Ille, inquit, dignus non est. Qui enim me privatus contempsit; quid faciet, cum imperium acceperit?

D. Hic, vero et amabilis est, et ita imperaturus, [Col. 0223B] ut patre suo melior et clementior judicetur.

[Col. 0224A] G. Ita fiet, ut ego non possim facere quae velim. Eos igitur oportet nuncupari, qui sint in mea potestate, qui timeant, qui nihil faciant, nisi meo jussu.

D. Quos ergo faciemus?

G. Severum, inquit.

D. Illumne saltatorem, temulentum, ebriosum, cui nox pro die, et dies pro nocte?

G. Dignus, inquit, quoniam militibus fideliter praebuit, et eum misi ad Maximianum, ut ab eo induatur.

D. Esto. Alterum quem dabis?

G. Hunc, inquit, ostendens Daiam adolescentem quemdam semibarbarum, quem recens jusserat Maximianum vocari de suo nomine. Jam et ipsi, [Col. 0224B] Diocletianus nomen ex parte mutaverat ominis causa [Col. 0225A] [6Kb] quia Maximianus fidem summa religione praestabat.

D. Quis est hic, quem mihi offers?

G. Meus, inquit, affinis.

D. At ille gemebundus: Non idoneos homines mihi das, quibus tutela Reipublicae committi possit.

G. Probavi eos, inquit.

D. Tu videris, qui regimen imperii suscepturus es. Ego satis laboravi, et providi quemadmodum, me imperante, Respublica staret incolumis. Si quid accesserit adversi, mea culpa non erit.

XIX. Cum haec essent constituta, procedit kalendis Maiis. Constantinum omnes intuebantur. Nulla erat dubitatio. Milites qui aderant, et priores militum electi, [Col. 0225B] et acciti ex legionibus, in hunc unum intenti gaudebant, optabant, et vota faciebant. Erat locus altus extra civitatem ad millia fere tria, in cujus summo [Col. 0226A] Maximianus ipse purpuram sumpserat; et ibi columna fuerat erecta cum Jovis signo. Eo pergitur. Concio militum convocatur. Inquit senex cum lacrymis, alloquitur milites: se invalidum esse, requiem post labores petere, imperium validioribus tradere, alios Caesares subrogare. Summa omnium expectatio quid afferret. Tunc repente pronuntiat Severum et Maximinum Caesares. Obstupefiunt omnes in tribunali. Constantinus astabat susum: haesitare inter se, num Constantini immutatum nomen esset, cum in conspectu omnium Maximianus manum retrorsum extendens, protraxit a tergo Daiam, Constantino repulso, et exutum vestem privatam, constituit in medium. Mirari omnes qui esset, unde esset. Nemo tamen reclamare ausus est, cunctis insperatae novitate rei [Col. 0226B] turbatis. Huic purpuram Diocletianus injecit suam, qua se exuit, et Diocles iterum factus est. Tum descenditur; et rheda per civitatem veteranus Rex foras [Col. 0227A] [6Kb] exportatur, in patriamque dimittitur. Daia vero sublatus nuper a pecoribus et sylvis, statim scutarius, continuo protector, mox tribunus, postridie Caesar, accepit Orientem calcandum et conterendum; quippe qui neque militiam, neque Rempublicam sciret, jam non pecorum, sed militum pastor.

XX. Maximianus, postquam senibus expulsis, quod voluit et fecit, se jam solum totius orbis dominum esse rebatur. Nam Constantium, quamvis priorem nominari esset necesse, contemnebat, quod et natura mitis esset, et valitudine corporis impeditus. Hunc sperabat brevi obiturum; et si non obisset, vel invitum exuere facile videbatur. Quid enim faceret, si a tribus cogeretur imperium deponere? Habebat [Col. 0227B] ipse Licinium veteris contubernii amicum, et a prima militia familiarem, cujus consiliis ad omnia regenda utebatur. Sed eum Caesarem facere noluit, ne filium nominaret, vel ut postea in Constantii locum nuncuparet Augustum atque fratrem; tunc vero ipse principatum teneret, ac pro arbitrio suo debacchatus in orbem terrae, vicennalia celebraret, ac substituto Caesare filio suo, qui tunc [Col. 0228A] erat novennis, et ipse deponeret: ita cum imperii summam tenerent Licinius ac Severus, et secundum Caesarum nomen Maximinus et Candidianus, inexpugnabili muro circumseptus securam et tranquillam degeret senectutem. Hoc consilia eis ostendebant. Sed Deus, quem sibi fecit infestum, cuncta illius cogitata dissolvit.

XXI. Adeptus igitur maximam potestatem, ad vexandunt orbem, quem sibi patefecerat, animum intendit. Nam post devictos Persas, quorum hic ritus, hic mos est, ut Regibus suis in servitium se addicant, et Reges populo suo tanquam familia utantur, hunc morem nefarius homo in Romanam terram voluit inducere, quem ex illo tempore victoriae sine pudore laudabat. Et quia [Col. 0228B] id aperte jubere non poterat, sic agebat, ut et ipse libertatem hominibus auferret. In primis honores ademit. Torquebantur ab eo non decuriones modo, sed primores etiam civitatum, egregii ac perfectissimi viri, et quidem in causis levibus atque civilibus. Si morte digni viderentur, cruces stabant; sin minus, compedes parati. Matresfamilias ingenuae ac nobiles in gynaeceum rapiebantur. Si quis esset verberandus, defixi [Col. 0229A] [21Kb] in stabulo pali quatuor stabant, ad quos nullus unquam servus distendi solebat. Quid lusorium, vel delicias ejus referam? Habebat ursos ferociae ac magnitudinis suae simillimos, quos toto imperii sui tempore elegerat. Quoties delectari libuerat, horum aliquem afferri nominatim jubebat. His homines non plane comedendi, sed obsorbendi objectabantur: quorum artus cum dissiparentur, ridebat suavissime; nec unquam sine humano cruore coenabat. Dignitatem non habentibus poena ignis fuit; et haec ille primo adversus Christianos permiserat, datis legibus, ut post tormenta damnati lentis ignibus urerentur. Qui cum deligati fuissent, subdebatur primo pedibus lenis flamma tamdiu; donec callum solorum contractum igni ab ossibus revelleretur. Deinde incensae faces et [Col. 0229B] extinctae admovebantur singulis membris, ita ut locus nullus in corpore relinqueretur intactus. Et inter haec suffundebatur facies aqua frigida, et os humore abluebatur, ne arescentibus siccitate faucibus, cito spiritus [Col. 0230A] redderetur; quod postremo accidebat, cum per multum diem decocta omni cute, vis ignis ad intima viscera penetrasset. Hinc rogo facto cremabantur corpora jam cremata; lecta ossa, et in pulverem comminuta, jactabantur in flumine ac mare.

XXII. Quae igitur in Christianis excruciandis didicerat, consuetudine ipsa in omnes exercebat. Nulla poena penes eum levis: non insulae, non carceres, non metalla; sed ignis, crux, ferae, in illo erant quotidiana et facilia. Domestici et administratores lancea emendabantur. In curia poena capitis et animadversio gladii admodum paucis quasi beneficium deferebatur, qui ob merita vetera impetraverant bonam mortem. Jam illa huic levia fuerant. Eloquentia extincta, causidici [Col. 0230B] sublati, jureconsulti aut relegati, aut necati. Litterae autem inter malas artes habitae; et qui eas noverant, pro inimicis hostibusque protriti et execrati. Licentia rerum omnium, solutis legibus, adsumpta [Col. 0231A] [6Kb] et judicibus data. Judices militares, humanitatis litterarum rudes, sine assessoribus in provincias immissi.

XXIII. At vero illud publicae calamitatis et communis luctus omnium fuit, census in provincias et civitates semel missus, censitoribus ubique diffusis, et omnia exagitantibus, hostilis tumultus, et captivitatis horrendae species erant. Agri glebatim metiebantur, vites et arbores numerabantur, animalia omnis generis scribebantur, hominum capita notabantur, in civitatibus urbanae ac rusticae plebes adunatae, fora omnia gregibus familiarum referta; unusquisque cum liberis, cum servis aderant: tormenta ac verbera personabant, filii adversus parentes suspendebantur, fidelissimi quique servi contra dominos vexabantur, [Col. 0231B] uxores adversus maritos. Si omnia defecerant, ipsi contra se torquebantur; et cum dolor vicerat, adscribebantur quae non habebantur. Nulla aetatis valetudinis excusatio. Aegri et debiles deferebantur; aestimabantur aetates singulorum parvulis adjiciebantur anni, senibus detrahebantur. Luctu et moestitia plena [Col. 0232A] omnia. Quae veteres adversus victos jure belli fecerant, haec ille adversus Romanos Romanisque subjectos facere ausus est; quia parentes ejus censui subjugati fuerant, quem Trajanus Dacis assidue rebellantibus poenae gratia victor imposuit. Post hoc, pecuniae pro capitibus pendebantur, et merces pro vita dabatur. Non tamen hisdem censitoribus fides habebatur: sed alii super alios mittebantur, tamquam plura inventuri. Et duplicabatur semper, illis non invenientibus, sed ut libuit addentibus, ne frustra missi viderentur. Interea minuebantur animalia, et mortales obibant, et nihil minus solvebantur tributa pro mortuis, ut nec vivere jam, nec mori saltem gratis liceret. Mendici supererant soli, a quibus nihil exigi possit, quos ab omni genere injuriae tutos miseria [Col. 0232B] et infelicitas fecerat. Atqui homo impius misertus est illis, ut non egerent. Congregari jussit, et exportatos naviculis in mare mergi. Adeo hominem misericordem, qui providerit ne quis, illo imperante, miser esset. Ita, dum cavit, ne quis simulatione mendicitatis censum subterfugiat, multitudinem virorum miserorum contra omne jus humanitatis occidit.

XXIV. [Col. 0233A] [6Kb] Jam propinquavit illi judicium Dei, secutumque tempus est, quo res ejus dilabi ac fluere coeperunt. Nondum animum intenderat ad evertendum pellendumve Constantium. Dum est occupatus his rebus, quas superius exposui, et expectabat obitum ejus: sed tam celeriter non putabat obiturum. Qui cum graviter laboraret, miserat litteras, ut filium suum Constantinum remitteret sibi videndum, et quidem jamdudum. Ille vero nihil minus volebat. Nam et in insidiis saepe juvenem appetiverat; quia palam nihil audebat, ne contra se arma civilia, et, quod maxime verebatur, odia militum concitaret. Sub obtentu exercitii ac lusus feris illum objecerat: sed frustra; quoniam Dei manus hominem protegebat, qui illum de [Col. 0233B] manibus ejus liberavit in ipso cardine. Namque saepius cum jamdiu necare non posset, dedit illi sigillum, inclinante jam die, praecepitque ut postridie [Col. 0234A] mane, acceptis mandatis, proficisceretur, vel ipse illum occasione aliqua retentaturus, vel praemissurus litteras ut a Severo teneretur. Quae cum ille prospiceret, quiescente jam imperatore, post coenam properavit exire, sublatisque per mansiones multas omnibus equis publicis, evolavit. Postridie imperator, cum consulto ad medium diem usque dormisset, vocari eum jubet. Dicitur ei post coenam statim profectus. Indignari ac fremere coepit. Poscebat equos publicos, ut eum retrahi faceret. Nudatus ei cursus publicus nuntiatur. Vix lacrymas tenebat. At ille incredibili celeritate usus, pervenit ad patrem jam deficientem, qui ei, militibus commendato, imperium per manus tradidit; atque ita in lecto suo requiem vitae, sicut optabat, accepit. Suscepto imperio, Constantinus [Col. 0234B] Augustus nihil egit prius, quam christianos cultui ac Deo suo reddere. Haec fuit prima ejus sanctio sanctae religionis restitutae.

XXV. [Col. 0235A] [15Kb] Paucis post diebus, laureata imago ejus allata est ad malam bestiam. Deliberavit diu an susciperet. In eo pene res fuit, ut illam, et ipsum qui attulerat, exureret; nisi eum amici ab illo furore flexissent, admonentes eum periculi, quod universi milites, quibus invitis, ignoti Caesares erant facti, suscepturi Constantinum fuissent, atque ad eum concursuri alacritate summa, si venisset armatus, Suscepit itaque imaginem admodum invitus, atque ipsi purpuram misit, ut ultro ascivisse illum in societatem videretur. Jam turbatae rationes ejus fuerant, nec poterat alterum extra numerum nuncupare, ut voluerat. Sed illud excogitavit, ut Severum, qui erat aetate maturior, Augustum nuncuparet, Constantinum vero non Imperatorem, sicut erat factus, sed Caesarem cum [Col. 0235B] Maximino appellari juberet, ut eum de secundo loco rejiceret in quartum.

XXVI. Compositae ei res quodam modo jam videbantur, [Col. 0236A] cum subito illi alius terror allatus est, generum ipsius Maxentium Romae factum Imperatorem. Cujus motus haec fuit causa. Cum statuisset censibus institutis orbem terrae devorare, ad hanc usque prosiluit insaniam, ut ab hac captivitate ne populum quidem Romanum fieri vellet immunem. Ordinabantur jam Censitores, qui Romam missi describerent plebem. Eodem fere tempore castra quoque Praetoria sustulerat. Itaque milites pauci, qui Romae in castris relicti erant, opportunitatem nacti, occisis quibusdam judicibus, non invito populo, qui erat concitatus, Maxentium purpuram induerant. Quo nuntio allato, aliquantum rei novitate turbatus est, nec tamen nimium territus. Et oderat hominem, et tres Caesares facere non poterat. Satis visum est semel fecisse quod noluit. Severum arcessit, et hortatus ad recipiendum [Col. 0236B] imperium, mittit eum cum exercitu Maximiani ad expugnandum Maxentium; et mittit Romam, in qua milites illi summis deliciis saepissime excepti, non modo salvam esse illam urbem, sed ibi vivere optarent. [Col. 0237A] [6Kb] Maxentius tanti facinoris sibi conscius, licet jure haereditatis paternos milites traducere ad se posset, cogitans tamen fieri posse, ut Maximianus socer idipsum metuens Severum in Illyrico relinqueret, atque ipse cum suo exercitu ad se oppugnandum veniret, quaerebat quatenus se a periculo impendente muniret. Patri suo post depositum imperium in Campania moranti purpuram mittit, et bis Augustum nominat. Ille vero et rerum novarum cupidus, et qui deposuerat in vitus, libenter arripuit. Severus interim vadit, et ad muros Urbis armatus accedit. Statim milites, sublatis signis, abeunt, et se contra quem venerant, tradunt. Quid restabat deserto, nisi fuga? Sed occurrebat jam resumpto imperio Maximianus, cujus adventu Ravennam confugit, ibique se cum paucis [Col. 0237B] militibus inclusit. Qui cum videret futurum, ut Maximiano traderetur, dedit sese ipse, vestemque purpuream eidem, a quo acceperat, reddidit. Quo facto, nihil aliud impetravit, nisi bonam mortem. Nam venis ejus incisis, leniter mori coactus est. Ab hoc coepit suos persequi.

XXVII. [Col. 0238A] Herculius vero cum Maximiani nosset insaniam, cogitare coepit illum, audita nece Severi, inflammatum ira, cum exercitu esse venturum, et fortasse adjuncto Maximino, ac duplicatis copiis, quibus resisti nullo modo posset: urbe munita, et rebus coeptis inimicis diligenter instructis, profisciscitur in Galliam, ut Constantinum partibus suis conciliaret, suae minoris filiae nuptiis. Ille interea, coacto exercitu, invadit Italiam, ad Urbem accedit, Senatum extincturus, populum trucidaturus. Verum clausa et munita omnia offendit. Nulla erat spes irrumpendi: oppugnatio difficilis; ad circumsedendum moenia non satis [Col. 0238B] copiarum, quippe qui nunquam viderat Romam, aestimaretque illam non multo esse majorem, quam quas noverat civitates. Tunc quaedam legiones detestantes scelus, quod socer generum oppugnaret, et quod Romani milites Romam, translatis signis, imperium reliquerunt. Et jam caeteri milites [Col. 0239A] [5Kb] nutabant, cum ille, fracta superbia, dimissisque animis, et Severi exitum metuens, ad pedes militum provolutus orabat, ne hosti traderetur donec promissis ingentibus flexit animos quorumdam, et retro signa convertit, ac fugam trepidus capessivit; in qua opprimi facillime potuit, si cum paucis quispiam sequeretur. Quod cum timeret, dedit militibus potestatem, ut dispersi quam latissime diriperent omnia, vel corrumperent; ut si quis insequi voluisset utensilia non haberet. Vastata est igitur ea pars Italiae, quo pestiferum illud agmen incessit: expilata omnia, mulieres corruptae, virgines violatae, extorti parentes et mariti, ut filias, ut conjuges, ut opes suas proderent. Abactae tanquam de barbaris praedae pecorum ac jumentorum. Hoc modo se ad sedes suas recepit, cum [Col. 0239B] Romanus quondam Imperator, nunc populator Italiae, hostiliter universa vexasset. Olim quidem ille, ut nomen imperatoris acceperat, hostem se Romani nominis erat professus, cujus titulum immutari volebat; ut non romanum imperium, sed Daciscum cognominaretur.

XXVIII. Post hujus fugam, cum se Maximianus alter e Gallia recepisset, habebat imperium commune cum filio. Sed juveni magis parebatur, quam seni, quippe cum [Col. 0240A] prior et major filii potestas esset, qui etiam patri reddiderat imperium. Ferebat iniquo animo senex, quod non posset libere facere quod vellet, et filio suo puerili aemulatione invidebat. Cogitabat ergo expellere adolescentem, ut sibi sua vindicaret. Quod facile vibatur, quia milites erant [sui] qui Severum reliquerant. Advocavit populum ac milites, quasi concionem de praesentibus reipublicae malis habiturus. De quibus cum multa dixisset, convertit ad filium manus; et illum esse dicens auctorem malorum, illum principem calamitatum, quas respublica sustineret, diripuit ab humeris ejus purpuram. Exutus ille praecipitem se de tribunali dedit, et a militibus exceptus est. Quorum ira et clamore perturbatus est senex impius, et ab urbe Roma, tanquam Superbus alter, exactus est.

XXIX. [Col. 0240B] Rediens rursus in Gallias, ubi aliquantum moratus est, profectus ad hostem filii sui Maximianum, quasi ut de componendo reipublicae statu et cum eo disputaret; re autem vera ut illum per occasionem reconciliationis occideret, ac regnum ejus teneret, exclusus a suo, quocumque venisset. Aderat ibi Diocles, a genero nuper accitus, ut quod ante non fecerat, praesente illo imperium Licinio daret, substituto in Severi loco. Itaque fit utroque praesente. Sic uno [Col. 0241A] [5Kb] tempore sex fuerunt. Quare impeditis consiliis senex Maximianus tertiam quoque fugam moliebatur: redit in Galliam plenus malae cogitationis ac sceleris, ut Constantinum imperatorem generum suum, generi filium, dolo malo circumveniret; et ut posset fallere, deponit regiam vestem. Francorum gens in armis erat. Persuadet nihil suspicanti, ne omnem secum exercitum duceret, paucis militibus posse barbaros debellari; ut et ipse haberet exercitum, quem occuparet, et ille opprimi posset ob militum paucitatem. Credit adolescens, ut perito, ac seni; paret, ut socero: proficiscitur, relicta militum parte majore. Ille, paucis diebus expectatis, cum jam Constantinum aestimaret intrasse fines barbarorum, repente purpuram sumit, thesauros invadit, donat, ut solet, [Col. 0241B] large; fingit de Constantino, quae in ipsum protinus reciderunt. Imperatori propere quae gesta sunt, nuntiantur. Admirabili celeritate cum exercitu revolat. Opprimitur homo ex improviso, nondum satis instructus; milites ad Imperatorem suum redeunt. Occupaverat Massiliam, et portas obseraverat. Accedit propius Imperator; et in muro adstantem alloquitur, non aspere, nec hostiliter: sed rogat quid sibi voluisset, quid ei defuisset, cur faceret quod ipsum praecipue non deceret. Ille vero ingerebat maledicta de muris. Tum subito a tergo ejus portae reserantur, milites recipiuntur. Attrahitur ad Imperatorem rebellis Imperator, pater impius, socer perfidus. Audit [Col. 0242A] scelera quae fecit, detrahitur ei vestis, et increpito vita donatur.

XXX. Sic amisso imperatoris ac soceri honore, humilitatis impatiens, alias rursus insidias machinatus est. Quia semel habuit impune, vocat filiam Faustam, eamque nunc precibus, nunc blandimentis sollicitat ad proditionem mariti, alium digniorem virum pollicetur, petit cubiculum patens relinqui, et negligentius custodiri sinat. Pollicetur illa facturam, et refert protinus ad maritum. Componitur scena, qua manifesto facinus teneretur. Supponitur quidam vilis eunuchus, qui pro Imperatore moriatur. Surgit ille nocte intempesta: videt omnia insidiis opportuna. Rari excubitores erant, et ii quidem longius; quibus tamen dicit [Col. 0242B] vidisse somnium, quod filio suo narrare vellet. Ingreditur armatus, et spadone obtruncato, prosiliit gloriabundus, ac profitetur quod admiserit. Repente se ex altera parte Constantinus ostendit cum globo armatorum. Profertur e cubiculo cadaver occisi: haeret manifestarius homicida, et mutus stupet:

Quasi dura silex, aut stet Marpesia cautes;
impietatis ac sceleris increpatur. Postremo datur ei potestas liberae mortis:

Ac nodum informis leti trabe nectit ab alta.

Ita ille Romani nominis maximus Imperator, qui per longum temporis intervallum cum ingenti gloria [Col. 0243A] [6Kb] viginti annorum vota celebravit, eliso et fracto superbissimo gutture, vitam detestabilem turpi et ignominiosa morte finivit.

XXXI. Ab hoc Deus, religionis ac populi sui vindex, oculos ad Maximianum alterum transtulit, nefandae persecutionis auctorem, ut in eo etiam virtutem majestatis ostenderet. Jam de agendis et ipse vicennalibus cogitabat; et ut qui jamdudum provincias afflixerat auri argentique indictionibus factis, quae promiserat redderet, etiam in nomine vicennalium securem alteram afflixit. Qua vexatione generis humani exactio celebrata sit, maxime rei annonariae, ecquis enarrare digne potest? Officiorum omnium milites, vel potius carnifices, singulis adhaerebant; cui prius satisfieret, incertum: venia non habentibus nulla; sustinendi multiplices [Col. 0243B] cruciatus, nisi exhiberetur statim, quod non erat: multis custodiis circumsepto nulla respirandi [Col. 0244A] facultas: nullo tempore anni vel exigua requies; frequens super hisdem hominibus, vel ipsis judicibus, vel militibus judicum pugna: nulla area sine exactore, nulla vindemia sine custode, nihil ad victum laborantibus relictum. Quae quanquam intolerabilia sint, eripi ab ore hominum cibos labore quaesitos, tamen sustentabile aliquo modo vel spe futurorum. Quid vestis omnis generis? quid aurum? quid argentum? Nonne haec necesse est ex venditis fructibus comparari? Unde igitur hoc, o dementissime tyranne, praestabo, cum omnes fructus auferas, universa nascentia violenter eripias? Quis ergo non bonis suis eversus est, ut opes, quae sub imperio ejus fuerunt, conraderentur ad votum, quod non erat celebraturus.

XXXII. [Col. 0244B] Nuncupato igitur Licinio imperatore, Maximinus iratus, nec Caesarem se, nec tertio loco nominari volebat. [Col. 0245A] [7Kb] Mittit ergo ad eum saepe legatos: orat sibi pareat, dispositionem suam servet, cedat aetati, et honorem deferat canis. At ille tollit audacius cornua, et praescriptione temporis pugnat se priorem esse debere, qui prior sumpserit purpuram; preces ejus et mandata contemnit. Dolet bestia, et mugit, quod cum ideo ignobilem fecisset Caesarem, ut sibi obsequens esset, is tamen tanti beneficii sui oblitus, voluntati ac precibus suis impie repugnaret. Victus contumacia, tollit Caesarum nomen, et se Liciniumque Augustos appellat, Maxentium et Constantinum filios Augustorum, Maximinus postmodum scribit, quasi nuntians in campo Martio proxime celebrato Augustum se ab exercitu nuncupatum. Recepit ille moestus ac dolens; et universos quatuor, imperatores jubet [Col. 0245B] numerari.

XXXIII. [Col. 0246A] Jam decimus et octavus annus agebatur, cum percussit eum Deus insanabili plaga. Nascitur ei ulcus malum in inferiori parte genitalium, serpitque latius. Medici secant, curant. Sed inductam jam cicatricem scindit vulnus; et rupta vena, fluit sanguis usque ad periculum mortis. Vix tamen cruor sistitur. Nova ex integro cura. Tamen perducitur ad cicatricem. Rursus levi corporis motione vulneratur: plus sanguinis quam ante decurrit. Albescit ipse, atque absumptis viribus tenuatur; et tunc quidem rivus cruoris inhibetur. Incipit vulnus non sentire medicinam: proxima quaeque cancer invadit; et quanto magis circumsecatur, latius saevit, quanto curatur, increscit.

   Cessere magistri
[Col. 0246B] Phillyrides Chiron, Amythaoniusque Melampus.

Undique medici nobiles trahuntur. Nihil humanae [Col. 0247A] [7Kb] manus promovent. Confugitur ad idola. Apollo et Asclepius orantur; remedium flagitatur. Dat Apollo curam. Malum multo pejus augetur. Jam non longe pernicies aberat, et inferiora omnia corripuerat. Computrescunt forinsecus viscera, et in tabem sedes tota dilabitur. Non desinunt tamen infelices Medici, vel sine spe vincendi mali, fovere, curare. Repercussis medullis, malum recidit introrsus, et interna comprehendit; vermes intus creantur. Odor it autem non modo per palatium: sed totam civitatem pervadit. Nec mirum, cum jam confusi essent exitus stercoris et urinae. Comestum a vermibus et in putredinem corpus cum intolerandis doloribus solvitur.

Clamores simul horrendos ad sidera tollit,
[Col. 0247B] Quales mugitus fingit saucius taurus.
[Col. 0248A] Apponebantur ad sedem fluentem cocta et calida animalia, ut vermiculos eliceret calor. Quies resolutis, inaestimabile scatebat examen; et tamen multo majorem copiam tabescendorum viscerum pernicies foecunda generaverat. Jam diverso malo partes corporis amiserant speciem. Superior usque ad vulnus aruerat, et miserabili macie cutis lurida longe inter ossa consederat. Inferior sine ulla pedum forma, in utrium modum inflata discreverat. Et haec facta sunt per annum perpetem; cum tandem malis domitus Deum coactus est confiteri: novi doloris urgentis per intervalla exclamat, se restituturum Dei templum, satisque pro scelere facturum. Et jam deficiens edictum misit hujusmodi.

XXXIV. [Col. 0249A] [62Kb]

EDICTUM GALERII.
Inter caetera quae pro Reipublicae semper commodis atque utilitate disponimus, nos quidem volueramus antehac, juxta leges veteres et publicam disciplinam, Romanorum cuncta corrigere, atque id providere, ut etiam Christiani, qui parentum suorum reliquerant sectam, ad bonas mentes redirent. Siquidem eadem ratione tanta eosdem Christianos voluntas invasisset, et tanta stultitia occupasset, ut non illa veterum instituta sequerentur, quae forsitan primum parentes eorumdem constituerant: sed pro arbitrio suo, atque ut hisdem erat libitum, ita sibimet leges facerent, quas observarent, et per diversa varios populos congregarent. Denique cum ejusmodi nostra jussio extitisset, ut ad [Col. 0249B] veterum se instituta conferrent, multi periculo subjugati, multi etiam deturbati sunt; atque cum plurimi in proposito perseverarent, ac videremus nec diis eosdem cultum ac religionem debitam exhibere, nec christianorum Deum observare, contemplatione mitissimae nostrae clementiae intuentes et consuetudinem sempiternam, qua [Col. 0250A] solemus cunctis hominibus veniam indulgere, promptissimam in his quoque indulgentiam nostram credidimus porrigendam; ut denuo sint Christiani, et conventicula sua componant, ita ut ne quid contra disciplinam agant. Alia autem epistola judicibus significaturi sumus, quid debent observare. Unde juxta hanc indulgentiam nostram debebunt Deum suum orare pro salute nostra, et Reipublicae, ac sua, ut undiqueversum Respublica perstet incolumis, et securi vivere in sedibus suis possint.

XXXV. Hoc edictum proponitur Nicomediae pridie Kalendas Maias, ipso octies, et Maximino iterum Consulibus. Tunc apertis carceribus, Donate carissime, cum caeteris confessoribus e custodia liberatus es, [Col. 0250B] cum tibi carcer sex annis pro domicilio fuerit. Nec tamen ille hoc facto veniam sceleris accepit a Deo: sed post dies paucos, commendatis Licinio conjuge sua et filio, atque in manu traditis, cum jam totius corporis membra defluerent, horrenda tabe consumptus est. Idque cognitum Nicomediae Id. mensis [Col. 0251A] [15Kb] ejusdem, cum futura essent vicennalia Kalendis Martiis impendentibus.

XXXVI. Quo nuntio Maximinus audito, dispositis ab Oriente cursibus pervolavit, ut provincias occuparet, ac Licinio morante, omnia sibi usque ad fretum Chalcedonium vindicaret. Ingressusque Bithyniam, quo sibi ad praesens favorem conciliaret, cum magna omnium laetitia sustollit censum. Discordia inter ambos imperatores, ac pene bellum. Diversas ripas armati tenebant. Sed conditionibus certis pax et amicitia componitur, et in ipso freto foedus fit, ac dexterae copulantur. Redit ille securus, et fit qualis in Syria et in Aegypto fuit. In primis indulgentiam Christianis communi titulo datam tollit, subornatis legationibus civitatum, [Col. 0251B] quae peterent, ne intra civitates suas Christianis conventicula extruere liceret, ut suasu coactus et impulsus facere videretur, quod erat sponte facturus. [Col. 0252A] Quibus annuens, novo more sacerdotes maximos per singulas civitates singulos ex primoribus fecit, qui et sacrificia per omnes deos suos quotidie facerent, et veterum sacerdotum ministerio subnixi, darent operam, Christiani neque fabricarent, neque publice aut privatim colerent: sed comprehensos suo jure ad sacrificia cogerent, vel judicibus offerent. Parumque hoc fuit, nisi etiam provinciis ex altiore dignitatis gradu singulos quasi Pontifices superponeret; et eos utrosque candidis chlamydibus ornatos jussit incedere. Facere autem parabat, quae jamdudum in Orientis partibus fecerat. Nam cum clementiam specie tenus profiteretur, occidi servos Dei vetuit, debilitari jussit. Itaque confessoribus effodiebantur oculi, amputabantur manus, pedes detruncabantur, [Col. 0252B] nares, vel auriculae desecabantur.

XXXVII. Haec ille moliens, Constantini litteris deterretur. [Col. 0253A] [13Kb] Dissimulavit ergo. Et tamen si quis inciderat, mari occulte mergebatur. Consuetudinem quoque suam non intermisit, ut in palatio per singulos dies sacrificaretur. Et hoc primus invenerat, ut animalia omnia, quibus vescebatur, non a coquis, sed a sacerdotibus ad aras immolarentur, nihilque prorsus mensae apponeretur, nisi aut delibatum, aut sacrificatum, aut perfusum mero; ut quisquis ad coenam vocatus esset, inquinatus inde atque impurus exiret. In caeteris quoque magistri sui similis. Nam si quid reliqui, vel Diocles, vel Maximianus reliquerunt, hic abrasit, sine ullo pudore auferens omnia. Itaque horrea privatorum claudebantur, apothecae obsignabantur, debita in futuros annos exigebantur. Hinc fames, agris ferentibus; hinc charitas inaudita. Armentorum [Col. 0253B] ac pecorum greges ex agris rapiebantur ad sacrificia quotidiana, quibus eos adeo corruperat, ut aspernarentur annonam, et effundebant passim [Col. 0254A] sine delectu, sine modo; quum satellites universos, quorum numerus ingens erat, pretiosis vestibus et aureis nummis expungeret, gregariis et tyronibus argentum daret, barbaros omni genere largitionis honoraret. Nam quod viventium bona vel auferebat, vel dono suis dabat, [prout] quisque petierat aliena, nescio an [non] agendas illi fuisse gratias putem, quod more clementium latronum incruenta spolia detrahebat.

XXXVIII. Illud vero capitale, et supra omnes, qui fuerunt, corrumpendi cupiditas, quid dicam nescio, nisi caeca et effraenata, et tamen his verbis exprimi pro indignatione sua non potest. Vincit officium linguae sceleris [Col. 0254B] magnitudo. Eunuchi, lenones scrutabantur omnia. Ubicumque liberalior facies erat, secedendum patribus ac maritis fuit. Detrahebantur nobilibus foeminis [Col. 0255A] [5Kb] vestes, itemque virginibus, et per singulos artus inspiciebantur, ne qua pars corporis regio cubili esset indigna. Si qua detrectaverat, in aqua necabatur; tamquam majestatis crimen esset sub illo adultero pudicitia. Aliqui, constupratis uxoribus, quas ob castitatem ac fidem carissimas habebant, quum dolorem ferre non possent, se ipsos etiam necaverunt. Sub hoc monstro, pudicitiae integritas nulla, nisi ubi barbaram libidinem deformitas insignis arcebat. Postremo hunc jam induxerat morem, ut nemo uxorem sine permissu ejus duceret, ut ipse in omnibus nuptiis praegustator esset. Ingenuas virgines imminutas servis suis donabat uxores. Sed et Comites ejus sub tali Principe imitabantur [hoc exemplum, et civium] suorum cubilia impune violabant. Quis enim [Col. 0255B] vindicaret? Mediocrium filias, ut cuique libuerat, rapiebat. Primariae, quae rapi non poterant, in beneficiis petebantur; nec recusari licebat, subscribente Imperatore, quin aut pereundum esset, aut habendus gener aliquis barbarus. Nam fere nullus stipator in latere ei, nisi ex gente horum, qui a Gothis tempore vicennalium terris suis pulsi, [Col. 0256A] Maximiano se tradiderunt, malo generis humani, ut illi barbaram servitutem fugientes, in Romanos dominarentur. His satellitibus et protectoribus cinctus, Orientem ludibrio habuit.

XXXIX. Denique quum libidinibus suis hanc legem dedisset, ut fas putaret quidquid concupisset, ne ab Augusta quidem, quam nuper appellaverat matrem, potuit temperare. Venerat post obitum Maximiani ad eum Valeria, quum se putaret in patribus ejus tutius moraturam, eo maxime quod habebat uxorem. Sed animal nefarium protinus inardescit. Adhuc in atris vestibus erat mulier, nondum luctus tempore impleto. Legatis praemissis in matrimonio postulat, ejecturus uxorem, si impetrasset. Respondit illa libere, quae [Col. 0256B] sola poterat: primo non posse de nuptiis in illo ferali habitu agere, tepidis adhuc cineribus mariti sui, patris ejus; deinde illum impie facere, quod sibi fidam conjugem repudiet, idem utique facturus et sibi; postremo, nefas esse illius nominis ac loci feminam sine more, sine exemplo, maritum alterum experiri. Nuntiatur homini quid esset ausa. Libido [Col. 0257A] [20Kb] in iram furoremque convertitur. Statim mulierem proscribit, bona ejus rapit, aufert comites, spadones in tormentis necat, ipsam cum matre in exilium relegat; nec in locum certum: sed huc atque illuc praecipitem cum ludibrio exturbat, et amicas ejus afficto adulterio damnat.

XL. Erat clarissima foemina, cui ex filiis juvenibus jam nepotes erant. Hanc Valeria tamquam matrem alteram diligebat, cujus consilio negatam sibi suspicatur. Dat negotium Praesidi Eratineo, ut eam cum dedecore interficiat. Huic aliae duae adjunguntur, aeque nobiles, quarum altera Vestalem famulam virginem Romae reliquerat, fugitivae tunc Valeriae familiaris. Altera virum habuit senatorem, non nimis Augustae proxima. [Col. 0257B] Sed utraque ob eximiam pulchritudinem corporis ac pudicitiam necabatur. Rapiuntur subito mulieres, non ad judicium, sed ad lactrocinium. Nec enim quisquam accusator extabat. Invenitur quidam Judaeus ob alia facinora reus, qui spe impunitatis inductus, adversus insontes mentiatur, Judex aequus et diligens extra civitatem cum praesidio, ne lapidibus obruatur, protulit. Agebatur haec tragoedia Nicaeae. Inrogantur tormenta Judaeo, dum quae jussus [erat diceret; hae ne] loquerentur, pugnis a tortoribus coercentur: innocentes [Col. 0258A] duci jubentur. Fletus et comploratio, non illius tantum mariti, qui aderat bene meritae uxori, sed omnium, quos res indigna et inaudita contraxerat. Ac ne impetu populi de carnificum manibus raperentur, promoti militari modo instructi velites et sagittarii prosequuntur. Ita mediae inter cuneos armatorum ad supplicium deductae. Jacuissentque insepultae, domesticis in fugam versis, nisi eas furtiva amicorum misericordia sepelisset. Nec adultero impunitas promissa persolvitur: sed patibulo affixus, aperuit omne mysterium, et sub extremo spiritu inquit omnibus, qui videbant, [ac] innocentes et occisas esse testatur.

XLI. Augusta vero in desertas quasdam solitudines Syriae relegata, patrem suum Diocletianum per occultos [Col. 0258B] gnarum calamitatis suae fecit. Mittit ille legatos, et rogat ut ad se filiam remittat. Nihil proficit. Iterum ac saepius obsecrat. Non remittitur. Postremo cognatum suum quemdam militarem ac potentem virum legat, qui eum beneficiorum suorum admonitum deprecetur. Is quoque, imperfecta legatione, irritas preces renuntiat.

XLII. Eodemque tempore senis Maximiani statuae Constantini jussu revellebantur, et imagines cum quo pictus [Col. 0259A] [6Kb] esset, detrahebantur. Et quia senes ambo simul plerumque picti erant, et imagines simul deponebantur amborum. Itaque quum videret vivus, quod nulli unquam imperatorum acciderat, duplici aegritudine affectus, moriendum sibi esse decrevit. Jactabat se huc atque illuc, aestuante anima per dolorem, nec somnum, nec cibum capiens. Suspiria et gemitus, crebrae lacrymae, jugis volutatio corporis, nunc in lecto, nunc humi. Ita viginti annorum felicissimus imperator, ad humilem vitam dejectus adeo, et proculcatus injuriis, atque in odium vitae dejectus, postremo fame atque angore confectus est.

XLIII. Unus jam supererat de adversariis Dei, cujus [Col. 0259B] nunc exitum ruinamque subnectam. Cum haberet aemulationem adversus Licinium, quia praelatus ei a Maximiano fuerat, licet nuper cum eo amicitiam confirmasset, tamen ut audivit Constantini sororem Licinio esse desponsam, existimavit affinitatem illam duorum imperatorum contra se copulari. Et ipse legatos ad urbem misit occulte, societatem Maxentii atque amicitiam postulatum. Scribit etiam familiariter. Recipiuntur legati benigne, fit amicitia, [Col. 0260A] utriusque imagines simul locantur. Maxentius tanquam divinum auxilium libenter amplectitur. Jam enim bellum Constantino indixerat, quasi necem patris sui vindicaturus. Unde suspicio inciderat, senem illum tam exitiabilem finxisse discordiam cum filio, ut ad alios succidendos viam sibi faceret, quibus omnibus sublatis, sibi ac filio totius orbis imperium vindicaret. Sed id falsum fuit. Nam id propositi habebat, ut et filio, et caeteris extinctis, se ac Diocletianum restitueret in regnum.

XLIV. Jam mota inter eos fuerant arma civilia. Et quamvis se Maxentius Romae contineret, quod responsum acceperat, periturum esse, si extra portas urbis [Col. 0260B] exisset; tamen bellum per idoneos duces gerebatur. Plus virium Maxentio erat, quod et patris sui exercitum receperat a Severo, et suum proprium de Mauris atque Italis nuper extraxerat. Dimicatum, et Maxentiani milites praevalebant; donec postea confirmato animo Constantinus, et ad utrumque paratus, copias omnes ad urbem propius admovit, et e regione Pontis Mulii consedit. Imminebat dies, quo Maxentius imperium ceperat, qui est ad sextum [Col. 0261A] [5Kb] kalendas novembris; et quinquennalia terminabantur. Commonitus est in quiete Constantinus, ut coeleste signum Dei notaret in scutis, atque ita praelium committeret. Fecit ut justus est, et tranversa X littera, summo capite circumflexo, Christum in scutis notat. Quo signo armatus exercitus capit ferrum. Procedit hostis obviam sine imperatore, pontemque transgreditur. Acies pari fronte concurrit. Summa vi utrinque pugnatur. Neque his fuga nota, neque illis. Fit in urbe seditio, et dux increpitatur, velut desertor salutis publicae. Tumque repente populus (Circenses enim natali suo edebat), voce subclamat, Constantinum vinci non posse.

Qua voce consternatus proripit se, ac vocatis quibusdam Senatoribus, libros Sibyllinos inspici jubet, [Col. 0261B] in quibus repertum est, illo die hostem Romanorum esse periturum. Quo responso in spem victoriae inductus procedit, in aciem venit. Pons a tergo ejus scinditur. Eo viso, pugna crudescit, et manus Dei supererat aciei. Maxentianus proterretur; ipse in fugam versus properat ad pontem, qui interruptus erat, ac multitudine fugientium pressus, in Tiberim deturbatur. Confecto tandem acerbissimo bello, cum [Col. 0262A] magna Senatus populique Romani laetitia susceptus Imperator Constantinus, Maximini perfidiam cognoscit, litteras deprehendit, statuas et imagines invenit. Senatus Constantino, virtutis gratia, primi nominis titulum decrevit, quem sibi Maximinus vindicabat, ad quem victoria liberatae Urbis quum fuisset allata, non aliter accepit, quam si ipse victus esset. Cognito deinde Senatus decreto, sic exarsit dolore, ut inimicitias aperte profiteretur, convicia jocis mixta adversus imperatorem maximum diceret.

XLV. Constantinus, rebus in Urbe compositis, hyeme proxima Mediolanum contendit. Eodem Licinius advenit, ut acciperet uxorem. Maximinus ubi eos intellexit [Col. 0262B] nuptiarum solemnibus occupatos, exercitum movit e Syria, hyeme quam cum maxime saeviente, et mansionibus geminatis, in Bithyniam concurrit, debilitato agmine. Nam maximis imbribus, et nivibus, et luto, et frigore, et labore jumenta omnis generis amissa sunt, quorum miserabilis per viam strages speciem jam futuri belli, et similem cladem militibus nuntiabat. Nec ipse intra fines suos moratus [Col. 0263A] [5Kb] est: sed transjecto protinus freto, ad Byzantii portas accessit armatus. Erant ibi milites praesidiarii, ad hujusmodi casus a Licinio conlocati. Hos primum muneribus et promissis illicere tentavit: postea vi et oppugnatione terrere; nec tamen quidquam vis aut promissa valuerunt.

Jam consumpti erant dies undecim, per quos fuit spatium nuntios litterasque mittendi ad Imperatorem, cum milites non fide, sed paucitate diffisi, seipsos dederunt. Hinc promovit Heracleam; et illic eadem ratione detentus, aliquot dierum tempus amisit. Et jam Licinius, festinato itinere, cum paucis Adrianopolim venerat, cum ille, accepta in deditione Perintho, aliquanto moratus, processit ad mansionem millia decem et octo. Nec enim poterat ulterius, Licinio jam [Col. 0263B] secundam mansionem tenente distantem millibus totidem; qui, collectis ex proximo quantis potuit militibus, pergebat obviam Maximino, magis ut eum moraretur, quam proposito dimicandi, aut spe victoriae. Quippe cum ille septuaginta millium armatorum exercitum duceret, ipse vix triginta millium numerum collegisset. Sparsi enim milites per diversas regiones fuerant, et adunari omnes angustiae temporis non sinebant.

XLVI. [Col. 0264A] Propinquantibus ergo exercitibus, jam futurum propediem praelium videbatur. Tum Maximinus ejusmodi votum Jovi vovit, ut si victoriam cepisset, Christianorum nomen extingueret, funditusque deleret. Tunc proxima nocte Licinio quiescenti adsistit Angelus Dei, monens ut ocius surgeret, atque oraret Deum summum cum omni exercitu suo; illius fore victoriam, si fecisset. Post has voces, cum surgere sibi visus esset, et cum ipso qui monebat, adstaret, tunc docebat eum quomodo et quibus verbis esset orandum. Discusso deinde somno, notarium jussit acciri, et sicut audierat, haec verba dictavit: Summe Deus, te rogamus. Sancte Deus, te rogamus. Omnem justitiam tibi commendamus, salutem nostram [Col. 0264B] tibi commendamus, imperium nostrum tibi commendamus. Per te vivimus, per te victores et felices existimus. Summe sancte Deus, preces nostras exaudi. Brachia nostra ad te tendimus. Exaudi, sancte summe Deus. Scribuntur haec in libellis pluribus, et per praepositos tribunosque mittuntur, ut suos quisque milites doceat. Crevit animus universis, victoriam sibi credentibus de coelo nuntiatam. Statuit imperator praelium diei kalendarum maiarum, quae octavum annum [Col. 0265A] [6Kb] nuncupationis ejus implebant, ut suo potissimum natali vinceretur, sicut ille victus est Romae. Maximinus voluit praeire maturius: pridie mane aciem composuit, ut natalem suum postridie victor celebraret. Nuntiatur in castra movisse Maximinum. Capiunt milites arma, obviamque procedunt. Campus intererat sterilis ac nudus, quem vocant Serenum. Erat jam utraque acies in conspectu. Liciniani scuta deponunt, galeas resolvunt, ad coelum manus tendunt, praeeuntibus Praepositis, et post Imperatorem precem dicunt. Audit acies peritura precantium murmur. Illi, oratione ter dicta, virtute jam pleni, reponunt capitibus galeas, scuta tollunt. Procedunt Imperatores ad colloquium. Ferri non potuit Maximinus ad pacem. Contemnebat enim Licinium, ac desertum [Col. 0265B] iri a militibus existimabat, quod ille esset in largiendo tenax, ipse autem profusus, eoque proposito moverat bellum, ut, exercitu Licinii sine certamine accepto, ad Constantinum duplicatis viribus statim pergeret.

XLVII. [Col. 0266A] Ergo propius acceditur, tubae canunt, signa procedunt. Liciniani, impetu facto, adversarios invadunt. Illi vero perterriti, nec gladios expedire, nec tela jacere quiverunt. Maximinus aciem circumire, ac milites Licinianos nunc precibus sollicitare, nunc donis. Nullo loco auditur. Fit impetus in eum, et ad suos refugit. Caedebatur acies ejus impune, et tantus numerus legionum, tanta vis militum a paucis metebatur. Nemo nominis, nemo virtutis, nemo veterum praemiorum memor; quasi ad devotam mortem, non ad praelium venissent, sic eos Deus summus jugulandos subjecit inimicis. Jam strata erat ingens multitudo. Videt Maximinus aliter rem geri quam putabat. Projecit purpuram, et sumpta veste servili [Col. 0266B] fugit, ac fretum trajecit: at in exercitu pars dimidia prostrata est, pars autem vel dedita, vel in fugam versa est. Ademerat enim pudorem deserendi desertor imperator. At ille kalendis maiis, id est, una nocte atque una die, Nicomediam alia nocte pervenit, [Col. 0267A] [6Kb] cum locus praelii abesset millia centum sexaginta; raptisque filiis et uxore, et paucis ex palatio comitibus, petivit Orientem. Sed in Cappadocia, collectis ex fuga et ab Oriente militibus, substitit. Ita vestem resumpsit.

XLVIII. Licinius vero, accepta exercitus parte ac distributa, trajecit exercitum in Bithyniam paucis post pugnam diebus, et Nicomediam ingressus, gratiam Deo, cujus auxilio vicerat, retulit; ac die iduum Juniarum, Constantino atque ipso ter consulibus, de restituenda Ecclesia hujusmodi litteras praesidem datas proponi jussit.


LITTERAE LICINII.

»Cum feliciter, tam ego Constantinus Augustus, [Col. 0267B] quam etiam ego Licinius Augustus, apud Mediolanum convenissemus, atque universa, quae ad commoda et securitatem publicam pertinerent, in tractatu haberemus, haec inter caetera quae videbamus pluribus hominibus profutura, vel in primis ordinanda [Col. 0268A] esse credidimus, quibus divinitatis reverentia continebatur, ut daremus et christianis, et omnibus liberam potestatem sequendi religionem, quam quisque voluisset, quo quidem divinitas in sede coelesti, nobis atque omnibus qui sub potestate nostra sunt constituti, placata ac propitia possit existere. Itaque hoc consilio salubri ac rectissima ratione ineundum esse credidimus, ut nulli omnino facultatem abnegandam putaremus, qui vel observationi christianorum, vel ei religioni mentem suam dederat, quam ipse sibi aptissimam esse sentiret; ut possit nobis summa divinitas, cujus religioni liberis mentibus obsequimur, in omnibus solitum favorem suum benevolentiamque praestare. Quare scire Dicationem tuam convenit, placuisse nobis, ut, amotis [Col. 0268B] omnibus omnino conditionibus, quae prius scriptis ad officium tuum datis super christianorum nomine videbantur, nunc vere ac simpliciter unusquisque eorum, qui eamdem observandae religioni christianorum gerunt voluntatem, citra ullam inquietudinem [Col. 0269A] [46Kb] ac molestiam sui idipsum observare contendant. Quae sollicitudini tuae plenissime significanda esse credidimus, quo scires nos liberam atque absolutam colendae religionis suae facultatem hisdem christianis dedisse. Quod cum hisdem a nobis indultum esse pervideas, intelligit Dicatio tua, etiam aliis religionis suae vel observantiae potestatem similiter apertam, et liberam pro quiete temporis nostri esse concessam; ut in colendo quod quisque delegerit habeat liberam facultatem, quia (nolumus detrahi) honori, neque cuiquam religioni aliquid a nobis. Atque hoc insuper in persona christianorum statuendum esse censuimus, quod si eadem loca, ad quae antea convenire consueverant, de quibus etiam datis ad officium tuum litteris certa antehac forma fuerat comprehensa, priore [Col. 0269B] tempore aliqui vel a fisco nostro, vel ab alio quocumque videntur esse mercati, eadem christianis sine pecunia, et sine ulla pretii petitione, postposita omni frustratione atque ambiguitate, restituantur. Qui etiam dono fuerunt consecuti, eadem similiter hisdem christianis quantocius reddant: etiam vel hi qui emerunt, vel qui dono fuerunt consecuti, si petiverint de nostra benevolentia aliquid, Vicarium postulent, quo et ipsis per nostram clementiam consulatur. Quae omnia corpori christianorum protinus per intercessionem tuam, ac sine mora tradi oportebit. Et quoniam iidem christiani non ea loca tantum, ad quae convenire consueverunt, sed alia etiam habuisse noscuntur, [Col. 0269C] ad jus corporis eorum, id est, Ecclesiarum, [Col. 0270A] non hominum singulorum, pertinentia, ea omnia lege, qua superius, comprehendimus, citra ullam prorsus ambiguitatem vel controversiam hisdem christianis, id est, corpori et conventiculis eorum reddi jubebis, supradicta scilicet ratione servata, ut ii qui eadem sine pretio, sicut diximus, restituerint, indemnitatem de nostra benevolentia sperent. In quibus omnibus supradicto corpori christianorum intercessionem tuam efficacissimam exhibere debebis, ut praeceptum nostrum quantocius compleatur, quo etiam in hoc per clementiam nostram quieti publicae consulatur. Hactenus fiet, ut sicut superius conprehensum est, divinus juxta nos favor, quem in tantis sumus rebus experti, per omne tempus prospere successibus nostris cum beatitudine nostra publica perseveret. Ut [Col. 0270B] autem hujus sanctionis benevolentiae nostrae forma ad omnium possit pervenire notitiam, perlata programmate tuo haec scripta et ubique proponere, et ad omnium scientiam te perferre conveniet, ut hujus benevolentiae nostrae sanctio latere non possit.«

His litteris propositis, etiam verbo hortatus est, ut conventicula in statum pristinum redderentur. Sic ab eversa Ecclesia usque ad restitutam fuerunt anni decem, menses plus minus quatuor.

XLIX. Sequenti autem Licinio cum exercitu tyrannum, profugus concessit, et rursus Tauri montis angustias [Col. 0270C] petiit: munimentis ibidem ac turribus fabricatis, [Col. 0271A] [28Kb] iter obstruere conatus est; et inde dextrorsum perrumpentibus omnia victoribus, Tarsum postremo confugit. Ibi cum jam terra marique peteretur, nec ullum speraret refugium, angore animi ac metu confugit ad mortem, quasi ad remedium malorum quae Deus in caput ejus ingessit. Sed prius cibo se infersit, ac vino ingurgitavit, ut solent hi qui hoc ultimo se facere arbitrantur. Et sic hausit venenum. Cujus vis, referto stomacho repercussa, valere non potuit in praesens, sed in languorem malum versa pestilentiae similem, ut diutius protracto spiritu cruciamenta sentiret. Jam saevire in eum coeperat virus; cujus vi cum praecordia ejus furerent, insustentabili dolore usque ad rabiem mentis elatus est, adeo ut per dies quatuor insania percitus, haustam manibus [Col. 0271B] terram velut esuriens devoraret. Deinde post [Col. 0272A] multos gravesque cruciatus, cum caput suum parietibus infligeret, exilierunt oculi ejus de caveis. Tunc demum, amisso visu, Deum videre coepit candidatis ministris de se judicantem. Exclamabat ergo sicut ii qui torqueri solent; et non se, sed alios fecisse dicebat. Deinde, quasi tormentis adactus, fatebatur, Christum subinde deprecans, et plorans ut suimet misereretur. Sic inter gemitus, quos tamquam cremaretur, edebat, nocentem spiritum detestabili genere mortis efflavit.

L. Hoc modo Deus universos persecutores nominis sui debellavit, ut eorum nec stirps, nec radix ulla remaneret. Nam Licinius summa rerum potitus, in [Col. 0272B] primis Valerium, quem Maximinus iratus nec post fugam [Col. 0273A] [5Kb] quidem, cum sibi videret esse pereundum, fuerat ausus occidere; item Candidianum, quem Valeria ex concubina genitum ob sterilitatem adoptaverat, necari jussit. Mulier tamen, ut eum vixisse cognovit, mutato habitu, comitatui ejus se miscuit, ut fortunam Candidiani specularetur; qui quia Nicomediae se obtulerat, et in honore haberi videbatur, nihil tale metuens, occisus est. Et illa, exitu ejus audito, protinus fugit. Idem Severi filium Severianum, jam aetate robustum, qui fugientem Maximinum fuerat ex acie sequutus, tamquam post obitum ejus de sumenda purpura cogitasset, capitali sententiae subjectum interemit. Qui omnes Licinium jam pridem, quasi malum metuentes, cum Maximino esse maluerant, praeter Valeriam, quae volens Licinio in [Col. 0273B] omnes Maximiani haereditates jure suo cedere, idem Maximino negaverat. Ipsius quoque Maximini filium, tum maximum, agentem in annis octo, et filiam septennem, quae desponsa fuerat Candidiano, extinxit. Sed prius mater eorum in Orientem praecipitata est. Ibi saepe illa castas foeminas mergi jusserat. Sic omnes impii vero et justo judicio Dei eadem quae fecerant receperunt.

LI. Valeria quoque per varias provincias quindecim mensibus plebeio cultu pervagata, postremo apud Thessalonicam cognita, comprehensa cum matre [Col. 0274A] poenas dedit. Ductae igitur mulieres cum ingenti spectaculo et miseratione tanti casus ad supplicium, et, amputatis capitibus, corpora earum in mare abjecta sunt. Ita illis pudicitia et conditio exitio fuit.

LII. Quae omnia secundum fidem (scienti enim loquor), ita ut gesta sunt mandanda litteris credidi; ne aut memoria tantarum rerum interiret, aut, si quis historiam scribere voluisset, corrumperet veritatem, vel peccata illorum adversus Deum, vel judicium Dei adversus illos reticendo. Cujus aeternae pietati gratias agere debemus, qui tandem respexit in terram, quod gregem suum partim vastatum a lupis rapacibus, partim vero dispersum, reficere ac recolligere dignatus est, et bestias malas extirpare, quae divini [Col. 0274B] gregis pascua protriverant, cubilia dissipaverant. Ubi sunt modo magnifica illa et clara per gentes Joviorum et Herculiorum cognomina, quae primum a Dioclete ac Maximiano insolenter assumpta, ac postmodum ad successores eorum translata, viluerunt? Nempe delevit ea Dominus, et erasit de terra.

Celebremus igitur triumphum Dei cum exultatione, victoriam Domini cum laudibus frequentemus, diurnis nocturnisque precibus celebremus; celebremus, ut pacem post annos decem plebi suae datam confirmet in saeculum. Tu praecipue, Donate charissime, qui a Deo mereris audiri, Dominum deprecare, ut [Col. 0275A] [1Kb] misericordiam suam servet aeternam famulis suis propitias ac mitis; ut omnes insidias atque impetus [Col. 0276A] diaboli a populo suo arceat; ut florescentes Ecclesias perpetua quiete custodiat.




[Col. 0275]
LACTANTII FIRMIANI FRAGMENTA. [(a) 2Kb] (C)

I. Timor, amor, laetitia, tristitia, libido, concupiscentia, [Col. 0275B] ira, miseratio, zelus, admiratio, hi motus animi, vel affectus a Domino ab initio hominis exsistunt conditi, et naturae humanae utiliter et salubriter sunt inserti, ut per eos ordinate et rationabiliter regendo se homo, virtutes bonas viriliter agendo exercere possit, per quas a Domino perpetuam accipere vitam juste meruisset. Hi namque animi motus intra fines proprios coarctati, hoc est in bona parte positi, in praesenti virtutes bonas et in futuro aeterna praemia parant; extra metas vero suas affluentes, hoc est in malam partem declinantes, vitia et iniquitates exsistunt et aeternas poenas pariunt. V. Muratorii Antiqu. ital. med. aevi III, p. 849.

II. Nostra quoque memoria Lactantius de metris, pentameter, inquit, et tetrameter. Maxim. Victorin. de carmine heroico, c. 5, p. 1957. Putsch. (cf. Hieron. [Col. 0275C] catal. c. 80: habemus et alium librum, qui inscribitur Grammaticus).

III. Firmianus ad Probum de metris comoediarum sic dicit: »Nam quod de metris comoediarum requisisti, et ego scio plurimos existimare, Terentianas vel maxime fabulas metrum non habere comoediae graecae, i. e. Menandri, Philemonis, Diphili, qui trimetris [Col. 0276A] versibus constant. Nostri enim veteres comoediae scriptores in modulandis fabulis sequi maluerunt [Col. 0276B] Eupolim, Cratinum, Aristophanem, ut praefatum est.« Mensuram esse in fabulis, h. e. , Terentii et Plauti ac caeterorum comicorum et tragicorum dicant hi, Cicero, Scaurus, Firmianus. Rufinus grammaticus de metris comicis, p. 2712 s. Putsch.

IV. Lactantii nostri quae in tertio ad Probum volumine de hac gente opinatus sit verba ponemus. Galli, inquit, antiquitus a candore corporis Galatae nuncupabantur; et Sibylla sic eos appellat. Quod significare voluit poeta cum ait: Tum lactea colla Auro innectuntur (Virg, Aen. VIII, 660 s.), cum posset dicere candida. Hinc utique Galatia provincia, in quam Galli aliquando venientes, cum Graecis se miscuerunt. Unde primum ea regio Gallograecia, post Galatia nominata est. Nec mirum si hoc ille de Galatis [Col. 0276C] dixerit, et occidentales populos tantis in medio terrarum spatiis praetermissis, in orientis plaga consedisse memorarit.---Hieronym. commentar. in ep. ad Gal. l. II, Opp. ed. Vallars. VII, 1, p. 426. (Hieron. de viris ill. c. 80: habemus ad Probum epistolarum libros quatuor.)




[Col. 0277]
INCERTI AUCTORIS PHOENIX LACTANTIO TRIBUTUS. [5Kb] (C,G,S)


[Col. 0277A] Est locus in primo felix oriente remotus,
   Qua patet aeterni maxima porta poli;
Nec tamen aestivos, hyemisque propinquus ad ortus;
   Sed qua Sol verno fundit ab axe diem.
[5] Illic planities tractus diffundit apertos:
   Nec tumulus crescit, nec cava vallis hiat.
Sed nostros montes, quorum juga celsa putantur,
   Per bis sex ulnas eminet ille locus.
Hic Solis nemus est: stat consitus arbore multa
[10] Lucus perpetuae frondis honore virens.
Cum Phaethontaeis flagrasset ab ignibus axis,
   Ille locus flammis inviolatus erat.
Et cum diluvium mersisset fluctibus orbem,
   Deucalionaeas exuperavit aquas.
[15] Non huc exangues morbi, non aegra senectus,
   [Col. 0277B] Nec mors crudelis, nec metus asper adit;
Nec scelus infandum, nec opum vesana cupido,
   Aut Mars, aut ardens caedis amore furor.
Luctus acerbus abest, et egestas obsita pannis,
[20] Et curae insomnes, et violenta fames.
[Col. 0278A] Non ibi tempestas, nec vis furit horrida venti;
   Nec gelido terram rore pruina tegit.
Nulla super campos tendit sua vellera nubes;
   Nec cadit ex alto turbidus humor aquae.
[25] Sed fons in medio est, quem vivum nomine dicunt,
   Perspicuus, lenis, dulcibus uber aquis.
Qui semel erumpens per singula tempora mensum,
   Duodecies undis irrigat omne nemus.
Hic genus arboreum procero stipite surgens,
[30] Non lapsura solo mitia poma gerit.
Hoc nemus, hos lucos avis incolit unica Phoenix:
   Unica, sed vivit morte refecta sua.
Paret, et obsequitur Phoebo memoranda satelles:
   Hoc natura parens munus habere dedit,
[35] [Col. 0278B] Lutea cum primum surgens aurora rubescit,
   Cum primum rosea sidera luce fugat:
Ter quater illa pias immergit corpus in undas:
   Ter, quater e vivo gurgite libat aquam.
Tollitur, ac summo consedit in arboris altae
[40] [Col. 0279A] [5Kb] Vertice, quae totum despicit una nemus:
Et conversa novos Phoebi nascentis ad ortus,
   Expectat radios, et jubar exoriens.
Atque ubi sol pepulit fulgentis limina portae,
   Et primi emicuit luminis aura levis;
[45] Incipit illa sacri modulamina fundere cantus,
   Et mira lucem voce movere novam:
Quam nec Aedoniae voces, nec tibia possit
   Musica Cyrrhaeis assimilare modis.
Sed neque olor moriens imitari posse putatur,
[50] Nec Cyllenaeae fila canora lyrae.
Postquam Phoebus equos in aperta refudit olympi,
   Atque orbem totum protulit usque means;
Illa ter alarum repetito verbere plaudit
   Non errabilibus nocte dieque sonis.
[55] [Col. 0279B] Atque eadem celeres etiam discriminat horas;
   Igniferumque caput ter venerata, silet:
Antistes nemorum, et luci veneranda sacerdos,
   Et sola arcanis conscia, Phoebe, tuis;
Quae postquam vitae jam mille peregerit annos,
[60] Ac se reddiderint tempora longa gravem;
Ut reparet lapsum fatis urgentibus aevum,
   Assueti nemoris dulce cubile fugit.
Cumque renascendi studio loca sancta reliquit;
   Tunc petit hunc orbem, mors ubi regna tenet.
[65] [Col. 0280A] Dirigit in Syriam celeres longaeva volatus;
   Phoenicis nomen cui dedit ipsa Venus;
Secretosque petit deserta per avia lucos,
   Hic ubi per saltus silva remota latet.
Tum legit aerio sublimem vertice palmam,
[70] Quae gratum Phoenix ex ave nomen habet;
Et qua nulla nocens animans perrumpere possit,
   Lubricus aut serpens, aut avis ulla rapax.
Tum ventos claudit pendentibus Aeolus antris,
   Ne violent flabris aera purpureum;
[75] Neu concreta Noto nubes per inania coeli
   Summoveat radios solis, et obsit avi.
Construit inde sibi seu nidum, sive sepulchrum;
   Nam perit, ut vivat: se tamen ipsa creat.
Colligit hinc succos et odores, divite silva
[80] [Col. 0280B] Quos legit Assyrius, quos opulentus Arabs;
Quos aut Pygmeae gentes, aut India carpit,
   Aut molli generat terra Sabaea sinu.
Cinnama dehinc, auramque procul spirantis amomi
   Congerit, et misto balsama cum folio.
[85] Non casiae mitis, nec olentis vimen acanthi,
   Nec thuris lachrymae, guttaque pinguis abest.
His addit teneras nardi pubentis aristas,
   [Col. 0281A] [5Kb] Et sociat myrrhae pascua grata nimis.
Protinus in strato corpus mutabile nido,
[90] In talique thoro membra quieta locat.
Ore dehinc succos membris circumque supraque
   Injicit, exequiis immoritura suis.
Tunc inter varios animam commendat odores;
   Depositi tanti nec timet illa fidem.
[95] Interea corpus genitali morte peremptum
   Aestuat, et flammam parturit ipse calor;
Aethereoque procul de lumine concipit ignem:
   Flagrat, et ambustum solvitur in cinerem.
Quos velut in massam cineres in morte coactos
[100] Conflat, et effectum seminis instar habet.
Hinc animal primum sine membris fertur oriri:
   [Col. 0281B] Sed fertur vermi lacteus esse color.
Crevit in immensum subito cum tempore certo,
   Seque ovi teretis colligit in speciem:
[105] Inde reformatur, qualis fuit ante figura,
   Et Phoenix ruptis pullulat exuviis.
Ac velut agrestes, cum filo ad saxa tenentur,
   Mutari tineae papilione solent.
Non illi cibus est nostro concessus in orbe;
[110] Nec cuiquam implumem pascere cura subest.
Ambrosios libat coelesti nectare rores,
   Stellifero tenues qui cecidere polo.
[Col. 0282A] Hos legit; his alitur mediis in odoribus ales,
   Donec maturam perferat effigiem.
[115] Ast ubi primaeva coepit florere juventa,
   Evolat ad patrias jam reditura domos.
Ante tamen, proprio quicquid de corpore restat,
   Ossaque, vel cineres, exuviasque suas;
Unguine balsameo, myrrhaque, et thure soluto
[120] Condit, et in formam conglobat ore pio.
Quam pedibus gestans contendit solis ad ortus,
   Inque ara residens, ponit in aede sacra.
Mirandum sese praestat praebetque videnti;
   Tantus ibi decor est, tantus abundat honor.
[125] Principio color est, qualis sub cortice laevi,
   [Col. 0282B] Mitia quem croceum punica grana legunt.
Qualis inest foliis, quae fert agreste papaver,
   Cum pandit vestes Flora rubente polo.
Hoc humeri pectusque decens velamine fulgent;
[130] Hoc caput, hoc cervix, summaque terga nitent.
Caudaque porrigitur fulvo distincta metallo,
   In cujus maculis purpura mixta rubet.
Clarum inter pennas insigne est desuper, Iris
   Pingere seu nubem desuper alta solet.
[135] Albicat insignis mixto viridante smaragdo;
   [Col. 0283A] [3Kb] Et puro cornu gemmea cuspis hiat.
Ingentes oculos credas geminos hyacintos;
   Quorum de medio lucida flamma micat.
Aequatur toto capiti radiata corona,
[140] Phoebei referens verticis alta decus.
Crura tegunt squamae flavo distincta metallo:
   Ast ungues roseus pingit honore color.
Effigies inter Pavonis mixta figuram
   Cernitur, et pictam Phasidis inter avem.
[145] Magniciem, terris Arabum quae gignitur ales,
   Vix aequare potest, seu fera, seu sit avis.
Non tamen est tarda, ut volucres, quae corpore magno
   Incessus pigros, pergrave pondus habent:
Sed levis et velox, regali plena decore.
[150] [Col. 0283B] Talis in aspectu se exhibet usque hominum.
Huc venit Aegyptus tanti ad miracula visus;
   Et raram volucrem turba salutat ovans.
Protinus exsculpunt sacrato in marmore formam;
   [Col. 0284A] Et signant titulo remque diemque novo.
[155] Contrahit in coetum sese genus omne volantum;
   Nec praedae memor est ulla, nec ulla metus.
Alituum stipata choro volat illa per altum;
   Turbaque prosequitur munere laeta pio.
Sed postquam puri pervenit ad aetheris auras;
[160] Mox redit ista; suis conditur ille locis.
At fortunatae sortis filique volucrem,
   Cui de se nasci praestitit ipse Deus!
Foemina sit, vel mas, seu neutrum, seu sit utrumque,
   Felix, quae Veneris foedera nulla colit.
[165] Mors illi Venus est; sola est in morte voluptas:
   Ut possit nasci, haec appetit ante mori.
Ipsa sibi proles, suus est pater, et suus haeres,
   [Col. 0284B] Nutrix ipsa sui, semper alumna sibi.
Ipsa quidem, sed non eadem, quae est ipsa, nec ipsa est.
[170] Aeternam vitam mortis adepta bono.




[Col. 0283]
INCERTI AUCTORIS CARMEN DE PASSIONE DOMINI. (C,G,S)


[Col. 0283D] Quisquis ades, mediique subis in limina templi,
Siste parum, insontemque tuo pro crimine passum
Respice me; me conde animo, me in pectore serva.
Ille ego, qui casus hominum miseratus acerbos.
[5.] Huc veni pacis promissae interpres, et ampla
Communis culpae venia: hic clarissima ab alto
Reddita lux terris, hic alma salutis imago;
Hic tibi sum requies, via recta, redemptio vera,
Vexillumque Dei, signum et memorabile fati.
[10.] Te propter vitamque tuam sum Virginis alvum
[Col. 0284D] Ingressus, sum factus homo, atque horrentia passus
Funera; nec requiem terrarum in finibus usquam
Inveni, sed ubique minas, sed ubique labores.
Horrida prima mihi in terris mapalia Judae
[15.] Hospitia in partu, sociaeque fuere parenti.
Hic mihi fusa dedit bruta inter inertia primum
Arida in angustis praesepibus herba cubile.
In Phariis primos vixi regionibus annos,
Herodis regno profugus; reliquosque reversus
[20.] Judaeam, semper jejunia, semper et ipsam
[Col. 0285A] [1Kb] Pauperiem extremam, et rerum inferiora secutus,
Semper agens monitis humana salubribus almae
Ingenia ad studium probitatis, aperta salubri
Plurima doctrinae injungens miracula; quare
[25.] Impia Hierusalem rabidis exercita curis
Invidiae, saevisque odiis et caeca furore,
Insonti est poenis lethalibus ausa cruentam
In cruce terribili mortem mihi quaerere. Quae si
Latius ipse velim distinguere, sique per omnes
[30.] Ire juvet gemitus, mecum et sentire dolores;
Collige consilia insidiasque meique nefandum
Sanguinis innocui pretium, et simulata clientis
Oscula, et insultus, et saevae jurgia turbae.
Verbera praeterea, et promptas ad crimina linguas
[35.] Fige animo, et testes, et caeci infanda Pilati
[Col. 0285B] Judicia, ingentemque humeros et fessa prementem
Terga crucem atque graves horrenda ad funera gressus.
Nunc me, nunc vero desertum, extrema secutum
Supplicia, et dulci procul a genitrice levatum,
[40.] Vertice ad usque pedes me lustra: en aspice crines
Sanguine concretos, et sanguinolenta sub ipsis
Colla comis, spinisque caput crudelibus haustum,
Undique diva pluens vivum super ora cruorem.
Compressos speculare oculos, et luce carentes,
[45.] Afflictasque genas, arentem suspice linguam
Felle venenatam, et pallentes funere vultus.
Cerne manus clavis fixas, tractosque lacertos,
Atque ingens lateri vulnus: cerne inde fluorem
Sanguineum, fossosque pedes, artusque cruentos.
[50.] [Col. 0285C] Flecte genu, lignumque crucis venerabile adora
[Col. 0286A] Flebilis; innocuo terramque cruore madentem
Ore petens humili, lacrymis suffunde subortis,
Et me nonnunquam devoto in corde, meosque
Fer monitus. Sectare meae vestigia vitae;
[55.] Ipsaque supplicia inspiciens, mortemque severam,
Corporis, innumeros memorans animique dolores,
Disce adversa pati et propriae invigilare saluti.
Haec monimenta tibi, si quando in mente juvabit
Volvere, si qua fides animo tibi ferre meorum,
[60.] Debita si pietas, et gratia digna laborum
Surget, erunt verae stimuli virtutis, eruntque
Hostis in insidias clypei, quibus acer in omni
Tutus eris, victorque feres certamine palmam.
Haec monimenta tuos si labilis orbis amicos
[65.] Avertent sensus, fugiente decoris ab umbra
[Col. 0286B] Mundani, efficient, ne spe captatus inani,
Mobilis occiduis fortunae fidere rebus
Auseris, aut vitae sperare fugacibus annis.
Sed et nimirum sic ista caduca videntem
[70.] Secura, et exutum patriae melioris amore,
Orbis opes, rerumque usus, et vota piorum
Moribus extollent sacris, vitaeque beatae
Spe, duras inter poenas, te rore fovebunt
Coelesti, pactique boni dulcedine pascent.
[75.] Purpuream donec, post ultima fata relicto
Corpore, sublimes animam revocabit ad auras
Gratia magna tibi. Tunc omnem exuta laborem,
Angelicos tunc laeta choros aciesque beatas
Sanctorum inspiciens, aeternae pacis amoena
[80.] [Col. 0286C] Perpetuo felix mecum regnabit in aula.




[Col. 0285]
VENANTII HONORII CLEMENTIANI FORTUNATI, PRESBYTERI ITALICI, AD FELICEM EPISCOPUM, DE PASCHA. [1Kb] (G,S)*


[Col. 0285D] Tempora florigero rutilant distincta sereno;
   Et majore poli lumine porta patet.
Altius ignivomum solem coeli orbita ducit,
   Qui vagus Oceanas exit, et intrat aquas.
[5] Armatus radiis elementa liquentia lustrans,
   Hac in nocte brevi tendit in orbe diem.
Splendida sincero producunt aethera vultu,
   Laetitiamque suam sidera clara probant.
Terra ferax vario fundit munuscula cultu,
[10] Cum bene vernarit; reddit et annus opes.
[Col. 0286D] Mollia purpureum pingunt violaria campum:
   Prata virent herbis, et micat herba comis.
Paulatim subeunt stellantia lumina florum:
   Floribus arrident gramina cuncta suis.
[15] Semine deposito, late seges exilit arvis,
   Spondens agricolae vincere posse famem.
Caudice deserto, lacrymat sua gaudia palmes:
   Unde merum tribuat, dat modo vitis aquam.
Cortice de matris tenera lanugine surgens
[20] Praeparat ad partum turgida gemma sinum;
   [Col. 0287A] [2Kb] [2Kb] Subque hyemis tempus foliorum crine refuso,
      Jam reparat viridans frondea tecta nemus.
   Mixta salix, abies, corylus, siler, ulmus, acer, nux,
      Plaudit quaeque suis arbor amoena comis.
[25]    Constructura favos apis hinc alvearia linquens,
      Floribus instrepitans poplite mella rapit.
   Ad cantus revocatur avis, quae, carmine clauso,
      Pigrior hyberno frigore muta fuit.
   Hinc Philomela suis attemperat organa cannis;
[30]       Fitque repercusso dulcior aura melo.
   Ecce renascentis testatur gratia mundi,
      Omnia cum domino dona redisse suo.
   Namque triumphanti post tristia tartara Christo
      Undique fronde nemus, gramina flore favent.
[35]    [Col. 0287B] Legibus inferni oppressis, super astra meantem
      Laudant rite Deum lux, polus, arva, fretum.
   Qui crucifixus erat, Deus ecce per omnia regnat;
      Dantque creatori cuncta creata precem.
   Salve, festa dies, toto venerabilis aevo,
[40] Qua Deus infernum vicit et astra tenet.
Mobilitas anni, mensum, lux alma dierum,
   Horarum splendor, stridula cuncta favent.
Hinc tibi sylva comis, hinc plaudit campus aristis;
   Hinc grates tacito palmite vitis agit.
[45] Hinc tibi nunc avium resonant virgulta susurro;
   Has inter nimio passer amore canit.
Christe salus rerum, bone conditor atque redemptor,
   Unica progenies ex deitate patris,
Irrecitabiliter manans de corde parentis,
[50] [Col. 0287C] Verbum subsistens, et patris ore potens,
Aequalis, concors, socius, cum patre coaevus,
   Quo sumpsit mundus principe principium;
Aethera suspendis, sola congeris, aequora fundis;
   Quaeque locis habitant, quae moderata vigent.
[55] Qui genus humanum cernens mersum esse profundo,
   Ut hominem eriperes, es quoque factus homo.
Nec nostro tantum voluisti e corpore nasci,
   Sed caro, quae nasci pertulit, atque mori.
Funeris exequias patris novus auctor, et orbis,
[60] Intra mortis iter dando salutis opem.
[Col. 0288A] Tristia cessarunt infernae vincula legis;
   Expavitque chaos luminis ore premi.
Depereunt tenebrae Christi fulgore fugatae:
   Aeternae noctis pallia crassa cadunt.
[65] Sollicitam sed redde fidem, precor, alma potestas.
   Tertia lux rediit: surge, sepulte meus.
Non decet ut vili tumulo tua membra tegantur;
   Non pretium mundi vilia saxa premant.
Indignum est, cujus clauduntur cuncta pugillo,
[70] Ut tegat inclusum rupe vetante lapis.
Lintea tolle, precor; sudaria linque sepulcro:
   Tu satis es nobis; et sine te nihil est.
Solve catenatas inferni carceris umbras,
   Et revoca sursum quicquid ad ima ruit.
[75] Redde tuam faciem, videant ut saecula lumen;
   [Col. 0288B] Redde diem, qui nos, te moriente, fugit.
Sed plane implesti remeans, pie victor, olympum:
   Tartara pressa jacent, nec sua jura tenent.
Inferus insaturabiliter cava guttura pandens,
[80] Qui raperet semper, sit tua praeda, Deus.
Eripis innumerum populum de carcere mortis;
   Et sequitur liber, quo suus auctor abis.
Evomit absorptam pavide fera bellua plebem;
   Et de fauce lupi subtrahit agnus oves.
[85] Hinc tumulum repetens post tartara, carne resumpta,
   Belliger ad coelos ampla trophaea refers.
Quos habuit poenale chaos, jam reddidit iste;
   Et quos mors peteret, hos nova vita tenet.
Rex sacer, ecce tui radiat pars magna trophaei,
[90] [Col. 0288C] Cum puras animas sacra lavacra beant.
Candidus egreditur nitidis exercitus undis;
   Atque vetus vitium purgat in amne novo.
Fulgentes animas vestis quoque candida signat;
   Et grege de niveo gaudia pastor habet.
[95] Additur hac Felix concors mercede sacerdos,
   Qui dare vult Domino dupla talenta suo.
Ad meliora trahens gentili errore vagantes,
   Bestia ne raperet, munit ovile Dei.
Quos prius Eva nocens infecerat, hos modo reddit
[100] Ecclesiae pastor ubere lacte sinu.
[Col. 0289A] [1Kb] Mitibus alloquiis agrestia corda colendo,
   Munere Felicis de vepre nata seges.
Aspera gens Saxo, vivens quasi more ferino,
   Te medicante sacer, bellua reddit ovem.
[105] Centeno reditu tecum mansura per aevum,
   [Col. 0290A] Messis abundantis horrea fruge reples.
Immaculata tuis plebs haec agitetur in ulnis,
   Atque Deo purum pignus ad astra feras.
Una corona tibi detur et tribuatur ab alto,
[110] Altera de populo vernet adepta tuo.




[Col. 0289]
COELII SYMPHOSII AENIGMATA. [2Kb] (C,G,S)*


[Col. 0289B] Haec quoque Symphosius de carmine lusit inepto;
Sic tu, Sexte, doces, sic te deliro magistro.
Annua Saturni dum tempora festa redirent,
Perpetuo semper nobis solemnia ludo,
[5] Post epulas laetas, post pocula dulcia mensae
Deliras inter vetulas puerosque loquaces,
Cum streperet late madidae facundia linguae:
Tum verbosa cohors studio sermonis inepti
Nescio quas passim magno de nomine nugas
[10] Est meditata diu, sed frivola multa locuta.
Nec mediocre fuit magni certaminis instar,
[Col. 0289C] Ponere diverse, vel solvere quaeque vicissim.
Ast ego ne solus foede tacuisse viderer,
Qui nihil attuleram mecum quod dicere possem,
[15] Hos versus feci subito de carmine vocis.
Insanos inter sanum non esse necesse est.
Da veniam, lector, si non sapit ebria Musa.


1. Graphium sive stylus.

De summo planus, sed non ego planus in imo,
Versor utrinque manu, diversa et munera fungor;
Altera pars revocat quicquid pars altera fecit.


2. Arundo.
[Col. 0289D]
Littora semper amo, ripis vicina profundis,
Suave canens Musis; nigro perfusa colore,
Nuntia sum linguae, digitis signata magistri.


3. Annullus cum gemma.
[Col. 0290B]
Corporis extremi non magnum pondus adhaesi;
Ingenitum dicas, ita pondere nemo gravatur:
Una tamen facies, plures habitura figuras.


4. Clavis.

Virtutes magnas de viribus affero parvis.
Pando domos clausas: iterum sed claudo patentes;
Servo domum domino: sed rursus servor ab ipso.


5. Catena.

Nexa ligor ferro, multos habitura ligatos.
Vincior ipsa prius, sed vincio vincta vicissim.
Et solvi multos, nec sum tamen ipsa soluta.


6. Tegula.
[Col. 0290C]
Terra mihi corpus, vires mihi praestitit ignis:
Alta domus quaero, sedes est semper in imo:
Perfundor liquidis, sed me cito deserit humor.


7. Fumus.

Sunt mihi, sunt lacrymae, sed non est causa doloris.
Est iter ad coelum, sed me gravis impedit aer;
Et qui me genuit, sine me non nascitur ipse.


8. Nebula.

Nox ego sum facie, sed non sum nigra colore;
Inque diem mediam tenebras tamen affero mecum:
Nec mihi dant stellae lucem, nec Cynthia lumen.


9. Pluvia.
[Col. 0290D]
Ex alto venio, longa delapsa ruina.
De coelo cecidi medias transmissa per auras:
Excepitque sinus, qui me simul ipse recepit.


10. Glacies.
[Col. 0291A]
Unda fui quondam, quod me cito credo futuram:
Nunc rigidi coeli duris connexa catenis,
Nec calcata pati possum, nec nuda teneri.


11. Flumen et piscis.

Est domus in terris, clara quae voce resultat:
Ipsa domus resonat, tacitus sed non sonat hospes;
Ambo tamen currunt, hospes simul et domus una.


12. Nix.

Pulvis aquae tenuis modico cum pondere lapsus,
Sole madens, aestate fluens, in frigore siccus,
Flumina facturus, totas prius occupo terras.


13. Navis.

Longa feror velox formosae filia silvae,
Innumera pariter comitum stipante caterva:
[Col. 0291B] Curro vias multas, vestigia nulla relinquens.


14. Pullus in ovo.

Mira tibi referam nostrae primordia vitae.
Nondum natus eram, nec eram tum matris in alvo:
Jam posito partu, natum me nemo videbat.


15. Vipera.

Non possum nasci, si non occidero matrem.
Occidi matrem: sed me manet exitus idem.
Id mea mors patitur, quod jam mea fecit origo.


16. Tinea.

Littera me pavit, nec quid sit littera novi.
In libris vixi, nec sum studiosior inde.
Exedi Musas, nec adhuc tamen ipsa profeci.


17. Aranea.

Pallas me docuit texendi nosse laborem.
[Col. 0291C] Nec pepli radios poscunt, nec licia telae.
Nulla mihi manus est, pedibus tamen omnia fiunt.


18. Cochlea.

Porto domum mecum, semper migrare parata,
Mutatoque solo non sum miserabilis exsul,
Sed mihi consilium de coelo nascitur ipso.


19. Rana.

Rauca sonans ego sum media vocalis in unda;
Sed vox laude sonat, qua se quoque laudet et ipsa:
Cumque canam semper, nullus mea carmina laudat.


20. Testudo.

Tarda gradu lento, specioso praedita dorso,
Docta quidem studio, sed saevo perdita fato,
Viva nihil dixi, quae sic modo mortua canto.


21. Talpa.

[Col. 0291D] Caeca mihi facies atris obscura tenebris.
Nox est ipsa dies, nec sol mihi cernitur ullus.
Malo tegi terra: sic me quoque nemo videbit.


22. Formica.

Provida sum vitae, duro non pigra labori,
Ipsa ferens humeris securae praemia brumae:
Nec gero magna simul, sed congero multa vicissim.


23. Musca.

Improba sum, fateor; quid enim gula turpe veretur?
Frigora vitabam, quae nunc aestate revertor:
Sed cito summoveor falso conterrita vento.


24. Curculio.

Non bonus agricolis, non frugibus utilis hospes:
Non magnus forma, non recto nomine dictus:
[Col. 0292A] Non gratus Cereri, non parvam sumo saginam.


25. Mus.

Parva mihi domus est, sed janua semper aperta.
Exiguo sumptu furtiva vivo sagina.
Quod mihi nomen inest, Romae quoque consul habebat.


26. Grus.

Littera sum coeli pennas per scripta volantes,
Bella cruenta gerens, volucris discrimina Martis;
Nec vereor pugnas, dum non sit longior hostis.


27. Cornix.

Vivo novem vitas, si non me Graecia fallit;
Atraque sum semper nullo compulsa dolore:
Et non irascens ultro convicia dico.


28. Vespertilio.

Nox mihi dat nomen primo de tempore noctis.
[Col. 0292B] Pluma mihi non est, cum sit mihi pinna volantis.
Sed redeo in tenebris, nec me committo diebus.


29. Ericius.

Plena domus spinis, parvi sed corporis hospes,
Incolumi dorso telis confixus acutis.
Sustinet armatas segetes habitator inermis.


30. Pediculi.

Est nova notarum cunctis captura ferarum,
Ut, si quid capias, id tu tibi ferre recuses,
Et, quod non capias, tecum tamen ipse reportes.


31. Phaenix.

Vita mihi mors est; morior, si coepero nasci:
Sed prius est fatum leti, quam lucis origo.
Sic solus Manes ipsos mihi dico parentes.


32. Taurus.

[Col. 0292C] Moechus eram regis, sed lignea membra sequebar;
Et Cilicum mons sum, sed non sum nomine solo;
Et vehor in coelis, et in ipsis ambulo terris.


33. Lupus.

Dentibus insanis ego sum, qui vinco bidentes,
Sanguineas quaerens praedas victusque cruentos
Multa cum rabie: vocem quoque tollere possum.


34. Vulpes.

Exiguum corpus, sed cor mihi corpore majus.
Sum versuta dolis, arguto callida sensu;
Et fera sum sapiens, sapiens fera si qua vocatur.


35. Capra.

Alma Jovis nutrix, longo vestita capillo,
Culmina difficili peragrans sed et ardua gressu,
Custodi pecoris tremula respondeo lingua.


36. Porcus.
[Col. 0292D]
Setigerae matris foecunda natus in alvo,
Desuper ex alto virides exspecto saginas,
Nomine numen habens, si littera prima periret.


37. Mula.

Dissimilis patri, matri diversa figura,
Confusi generis, generi non apta propago,
Ex aliis nascor, nec quicquam nascitur ex me.


38. Tigris.

A fluvio dicor, fluvius vel dicitur ex me:
Junctaque sum vento, vento velocior ipso,
Et mihi dat ventus natos, non quaero maritum.


39. Centaurus.

Quattuor insignis pedibus, manibusque duabus,
[Col. 0293A] Dissimilis mihi sum, quia sum non unus et unus;
Et vehor et gradior, quia me duo corpora portant.


40. Papaver.

Grande mihi caput est, intus sed membra minuta:
Pes unus solus, sed pes longissimus unus:
Et me somnus amat, proprio nec dormio somno.


41. Malva.

Anseris esse pedes similes mihi, nolo negare:
Nec duo sunt tantum, sed plures ordine cernis;
Et tamen hos ipsos omnes ego porto supinos.


42. Beta.

Tota vocor graece, sed non sum tota latine;
Ante tamen mediam cauponis scripta tabernam.
In terris nascor, lympha lavor, ungor olivo.


43. Cucurbita.

[Col. 0293B] Pendeo, dum nascor: rursus pendendo tumesco.
Pendens commoveor ventis, et nutrior undis.
Pendula si non sim, non sum jam jamque futura.


44. Cepa.

Mordeo mordentes, ultro non mordeo quemquam;
Sed sunt mordentem multi mordere parati:
Nemo timet morsum, dentes quia non habeo ullos.


45. Rosa.

Purpura sum terrae, pulchro perfusa colore,
Septaque, ne violer, telis defendor acutis.
O felix, longo si possem vivere fato!


46. Viola.

Magna quidem non sum, sed inest mihi maxima virtus.
Spiritus est magnus, quamvis in corpore parvo.
[Col. 0293C] Nec mihi germen habet noxam, nec culpa ruborem.


47. Thus.

Dulcis odor nemoris flamma fumoque fatigor:
Et placet hoc superis, medios quod mittor in ignes,
Cum mihi peccandi meritum natura negarit.


48. Myrrha.

De lacrymis et pro lacrymis mea coepit origo.
Ex oculis fluxi, sed nunc ex arbore nascor,
Laetus honos frondi, tristis sed imago doloris.


49. Ebur.

Deus ego sum magnus, populis cognatus Eois.
Nunc ego per patres in corpora multa recessi,
Nec remanent vires, sed formae gratia mansit.


50. Foenum.

Herba fui quondam viridi de gramine terrae;
[Col. 0293D] Sed chalybis duro mollis praecisa metallo,
Mole premor propria, tecto conclusa sub alto.


51. Mola.

Ambo sumus lapides, una sumus, ambo jacemus;
Quam piger est unus, tantum non segnis it alter.
Hic manet immotus, non desinit ille moveri.


52. Farina.

Inter saxa fui, quae me contrita premebant:
Vix tamen effugi totis collisa medullis:
Et nunc forma mihi minor est, sed copia major.


53. Vitis.

Nolo thoro jungi, quamvis placet esse maritam.
Nolo virum thalamo: per me mea nata propago est.
Nolo sepulcra pati; scio me submergere terrae.


54. Hamus.
[Col. 0294A]
Exiguum corpus, flexu mucronis adunci
Fallaces escas medio circumfero fluctu:
Blandior, ut noceam; morti praemitto saginam.


55. Acus.

Longa, sed exilis, tenui producta metallo,
Mollia duco levi comitantia vincula ferro:
Et faciem laesis, et nexum reddo solutis.


56. Caliga.

Major eram longe quondam, dum vita manebat:
Sed nunc exanimis, lacerata, ligata, revulsa,
Dedita sum terrae; tumulo sed condita non sum.


57. Clavus caligaris.

In caput ingredior, qui de pede pendeo solo:
Vertice tango solum: capitis vestigia signo:
[Col. 0294B] Sed multi comites casum patiuntur eumdem.


58. Capillus.

Findere me nulli possunt, praecidere multi.
Sed sum versicolor, albus quandoque futurus.
Malo manere niger: minus ultima fata verebor.


59. Pila.

Non sum cincta comis, et non sum compta capillis;
Intus enim crines mihi sunt, quos non videt ullus:
Meque manus mittunt, manibusque remittor in auras.


60. Serra.

Dentibus innumeris toto sum corpore plena:
Frondicomam sobolem morsu depascor acuto:
Mando tamen frustra, quae respuo praemia dentis.


61. Pons.

Stat nemus in lymphis, stat in alto gurgite silva,
[Col. 0294C] Et manet in mediis undis immobile robur.
Terra tamen mittit, quod terrae munera praestat.


62. Spongia.

Ipsa gravis non sum, sed aquae mihi pondus inhaeret;
Viscera tota tument patulis diffusa cavernis.
Intus lympha latet, sed non se sponte refundit.


63. Tridens.

Tres mihi sunt dentes: quos unus continet ordo:
Unus praeterea deus est et solus in imo;
Meque tenet numen, ventus timet, aequora curant.


64. Sagitta.

Septa gravi ferro, levibus circumdata pennis,
Aera per medium volucri contendo meatu,
Missaque discedens nullo mittente revertor.


65. Flagellum.

[Col. 0294D] De pecudis dorso pecudes ego terreo cunctas,
Obsequium reddens moderati lege doloris:
Nec volo contemni, sed contra nolo nocere.


66. Laterna.

Cornibus apta cavis, tereti perlucida gyro,
Lumen habens intus divini sideris instar,
Noctibus in mediis faciem non perdo dierum.


67. Specular.

Perspicior penitus, nec luminis arceo visus,
Transmittens oculos intra mea membra meantes
Nec me transit hiems, sed sol tamen emicat in me.


68. Speculum.

Nulla mihi certa est, nulla est peregrina figura.
Fulgor inest intus radianti luce coruscans,
[Col. 0295A] Qui nihil ostendit, nisi si quid viderit ante.


69. Clepsydra.

Lex bona dicendi, lex sum quoque dura tacendi.
Jus avidae linguae, finis sine fine loquendi,
Ipsa fluens, dum verba flunt, ut lingua quiescat.


70. Puteus.

Mersa procul terris in cespite lympha profundo,
Nonnisi perfossis possum procedere venis,
Et trahor ad superos alieno ducta labore.


71. Tubus.

Truncum terra tegit, latitant in cespite lymphae:
Alveus est modicus, qui ripas non habet ullas.
In ligno vehitur medio, quod ligna vehebat.


72. Follis.

Non ego continuo morior, dum spiritus exit;
[Col. 0295B] Nam redit assidue, quamvis et saepe recedat.
Et mihi nunc magna est animae, nunc nulla facultas.


73. Lapis.

Deucalionis ego crudeli sospes ab unda,
Affinis terrae, sed longe durior illa.
Littera decedat: volucris quoque nomen habebo.


74. Calx.

Evasi flammas, ignis tormenta profugi.
Ipsa medela meo pugnat contraria fato.
Ardeo de lymphis; mediis incendor ab undis.


75. Silex.

Semper inest in me, sed raro cernitur ignis.
Intus enim latitat, sed solos prodit ad ictus;
Nec lignis, ut vivat, eget, nec, ut occidat, undis.


76. Rotae.

[Col. 0295C] Quattuor aequales currunt ex arte sorores,
Sic quasi certantes, cum sit labor omnibus unus,
Et prope sunt pariter, nec se contingere possunt.


77. Scalae.

Nos sumus, ad coelum quae tendimus alta petentes,
Concordi fabrica quas unus continet ordo,
Ut simul haerentes per nos scandatur ad auras.


78. Scopa.

Mundi magna parens, laqueo connexa tenaci,
Juncta solo plano manibus comprensa duabus,
Ducor ubique sequens, et me quoque cuncta sequuntur.


79. Tintinnabulum.

Aere rigens curvo patulum componor in orbem.
Mobilis est intus linguae crepitantis imago;
Non resonat positus, motus quoque saepe resultat.


80. Conditus potus.
[Col. 0295D]
Tres olim fuimus, qui nomine jungimur uno.
Ex tribus est unus, et tres miscentur in uno;
Quisque bonus per se: melior, qui continet omnes.


81. Vinum conversum in acetum.

Sublatum nihil est, nihil est extrinsecus auctum;
Nec tamen invenio, quidquid prius ipse reliqui.
Quod fuerat, non est: coepit, quod, non erat, esse.


82. Malum.

Nomen habens graecum, contentio magna dearum,
Fraus juvenis pulchri, multarum cura sororum,
Excidium Trojae, dum bella cruenta peregi.


83. Perna.

Nobile duco genus magni de gente Catonis.
[Col. 0296A] Una mihi soror est, plures licet esse putentur.
De fumo facies, sapientia de mare nata est.


84. Malleus.

Non ego de toto mihi corpore vindico vires,
Sed capitis pugna nulli certare recuso.
Grande mihi caput est: totum quoque pondus in ipso.


85. Pistillus.

Contero cuncta simul virtutis robore magno.
Una mihi cervix, capitum sed forma duorum.
Pro pedibus caput est: nam caetera corporis absunt.


86. Strigilis.

Rubea, curva, capax, alienis humida guttis,
Luminibus falsis auri mentita colorem,
Dedita sudori, modico succumbo labori.


87. Balneum.

[Col. 0296B] Per totas aedes innoxius introit ignis:
Est calor in medio magnus quem nemo veretur.
Non est nuda domus, sed nudus convenit hospes.


88. Tessera.

Dedita sum semper voto, non certa futuri:
Jactor in ancipites varia vertigine casus,
Nunc ego moesta malis, nunc rebus laeta secundis.


89. Pecunia.

Terra fui primo latebris abscondita terrae:
Nunc aliud pretium flammae nomenque dederunt.
Nec jam terra vocor, licet ex me terra paretur.


90. Mulier geminos pariens.

Plus ego sustinui quam corpus debuit unum.
Tres animas habui, quas omnes intus habebam:
Discessere duae, sed tertia pene secuta est.


91. Miles podagricus.
[Col. 0296C]
Bellipotens olim, saevis metuendus in armis
Quinque pedes habui, quos unquam nemo negavit;
Nunc mihi vix duo sunt: inopem me copia fecit.


92. Luscus allium vendens.

Cernere jam fas est, quod vix tibi credere fas est.
Unus inest oculus, capitum sed millia multa.
Qui quod habet vendit, quod non habet, unde parabit?


93. Funambulus.

Inter luciferum coelum terrasque jacentes
Aera per medium docta meat arte viator:
Semita sed brevis est, pedibus nec sufficit ipsis.


94. Umbra.

Insidias nullas vereor de fraude latenti,
Nam Deus attribuit nobis haec munera formae,
[Col. 0296D] Ut nemo moveat, nisi qui prius ipse movetur.


95. Echo.

Virgo modesta nimis legem bene servo pudoris.
Ore procax non sum, nec sum temeraria lingua;
Ultro nolo loqui, sed do responsa loquenti.


96. Somnus.

Sponte mea veniens varias ostendo figuras.
Fingo metus vanos nullo discrimine vero.
Sed me nemo videt, nisi qui sua lumina claudit.


97. Monumentum.

Nomen habens hominis post ultima fata remansi:
Nomen inane manet, sed dulcis vita profugit.
Vita tamen superest morti post tempora vitae.


[Col. 0297A] 98. Ancora.

Mucro mihi geminus ferro conjungitur unco.
Cum vento luctor, cum gurgite pugno profundo;
Scrutor aquas medias, ipsas quoque mordeo terras.


99. Lagena.

Mater erat tellus, genitor fuit ipse Prometheus,
[Col. 0298A] Auriculaeque regunt redimitae ventre cavato.
Dum cecidi infelix, mater mea me divisit.


100.

Nunc mihi jam credas, fieri quod posse negatur.
Octo tenes manibus, sed me monstrante magistro,
Sublatis septem reliqui tibi sex remanebunt [(1) 1Kb] .




[Col. 0297]
STEPHANI BALUZII TUTELENSIS NOTAE IN LIBRUM DE MORTIBUS PERSECUTORUM.

[Col. 0297B] Inter multos ac varios codices manuscriptos, quos vir litterarum ac litteratorum amantissimus, et in omni genere laudis excellentissimus, Joannes Baptista Colbertus, in publicam studiorum utilitatem ex omni Europa, Asia, Africa comparavit, repertus est unus auro contra aestimandus, in quo continetur Lucii Caecilii Firmiani Lactantii liber de persecutione, sive de mortibus persecutorum, quo hactenus caruerat Ecclesia. Non facit ille quod plerique solent; qui si veteris cujuspiam scriptoris opus ineditum, quantumvis leve sit ac tenue, nacti fuerint, diligenter occultant, tamquam in tenebris magis eluceat, ut gloriari possint se solos possidere, quod omnes habere vellent; caventque summopere, ne in manus aliorum venire possit. Liberalior excelsiorque est animus illustrissimi viri, quam ut falsa illa gloria teneri possit. Itaque cum intellexisset hunc Lactantii librum extare inter antiquos codices manuscriptos bibliothecae suae, satisque compertum haberet quantum hinc utilitatis accederet Ecclesiae, si vulgaretur, quanquam antea [Col. 0297C] frequenter mandaverat ut, si quid ineditum videretur in eisdem antiquis codicibus, id totum praelo committeretur, tamen ea occasione mandatum dedit speciale, et solita magnitudine animi statim jussit, ut hic Lactantii liber in clarissimam lucem ederetur.

Damus igitur illum ex codice 1297 Bibliothecae Colbertinae (nunc in Biblioth. regia, in-4o, num. 2627), qui octingentorum, aut circiter, annorum esse videtur, integrum quidem, sed ab imperita manu scriptum, adeoque pluribus mendis infectum. Atque ea quidem quorum emendatio facilis et obvia erat libere nos emendavimus: sed ea intacta reliquimus, in quibus audacia corrigendi non vacabat periculo. Fortassis alii feliciores erunt. Compositus et absolutus est liber eo anno, quo post extinctos persecutores dulcissimum et pulcherrimum pacis nomen auditum est in Ecclesia Christi, nostrisque hominibus tranquillitas ac loquendi scribendique libertas restituta. Quis enim historiam istiusmodi scriberet [Col. 0298B] in medio atrocissimae persecutionis? Sane Lactantius libros divinarum Institutionum scripsit furente persecutione, in ipsis ejus initiis, ut ex capite secundo et quarto libri quinti colligitur: sed non emisit, impeditus videlicet rei et temporis necessitate, ut ipse loquitur in principio libri de Opificio Dei. At cum data esset pax, omnisque metus a pectoribus Christianorum depulsus beneficio Constantini M. imperatoris, tum vero Ecclesiastici scriptores indulgentia benignissimi principis usi, animum converterunt ad scribendum: quod antea non erant ausi. Itaque tum Lactantius divinarum Institutionum libros, in quibus loca quaedam sparsim reperiuntur, quae manifesto constat scripta esse post bellum sedatum atque extinctum, recensuit, pleraque addidit, imprimis vero ea, quae in initiis librorum et in epilogo dicuntur ad Constantinum; quae perperam nonnulli judicant notha esse, ac supposititia, adeo ut eorum praejudicio fretus Josephus Isaeus, qui postremam Lactantii editionem Romanam emisit, universa deleverit, [Col. 0298C] quae in aliis editionibus ad Constantinum scripta leguntur. Et tamen puto non posse vere dubitari quin ea sint Lactantii, cum et ejusdem sint styli cum caeteris ejusdem operibus, et phrases quaedam, quae illic habentur, eaedem sint in variis locis istius historiae, et reliquarum Lactantii lucubrationum. Sed haud dubie duae antiquitus fuere divinarum Institutionum editiones, una ferme statim post datam Ecclesiae pacem emissa, cum adhuc Lactantius esset in Bithynia, altera post bellum Cibalense et Mardiense, cum venisset in Gallias propter Crispum Constantini filium. Qui ergo priore editione usi sunt, ea profecto non habuerunt quae postea de Constantino addita sunt; atque adeo mirum non est ea desiderari in quibusdam exemplaribus. Sed ut redeamus ad librum de mortibus persecutorum, a quo nos abduxit occasio disserendi de tempore quo scripti sunt libri divinarum Institutionum, certum est eum ab Auctore scriptum Nicomediae in Bithynia, ubi is habitavit per [Col. 0299A] totum illud tempus quo persecutio in Oriente grassata est, et absolutum fuisse post confectum bellum apud Campum Serenum in Thracia, post quod integra fuit Ecclesiae pax, profligato, ac paulo post extincto Maximino, homine nostrae religionis inimicissimo. Colligitur illud ex pluribus ejusdem historiae locis, sed praecipue ex epilogo, in quo Auctor verbis apertissimis innuit haec scripta a se esse post datam pacem plebi Dei, quae per annos decem partim vastata, partim dispersa fuerat. Adde quod librum suum nuncupavit illustri regionum illarum confessori Donato, quem etiam compellat in medio operis, et in fine. Haec enim indicant eos tum simul fuisse, aut certe non magno locorum intervallo disjunctos. Illud etiam diligenter observandum est, eum illa tantum edicta, quae pro Christianis data sunt, in hoc opere descripsisse, quae proposita Nicomediae sunt, aliorum mentionem non facere: quia nimirum ea tantum refert, quae ipse proponi vidit, et quorum propterea copiam facile habere potuit.

[Col. 0299B] De patria Lactantii video varias esse sententias; quarum ea infirmior videtur, quae Firmo Piceni oppido eum ortum contendit, quia Firmianus vocatur. Eam ego praefero, quae Afrum fuisse censet. Nam et in Africa praeceptore usus est Arnobio; et Nicomediam accitus a Diocletiano, ut illic litteras oratorias doceret, ut ipse scribit, non aliunde venisse videtur, quam ex Africa, cum apud Hieronymum, in libro de viris illustribus legatur, suum ab Africa Nicomediam usque versibus hexametris descripsisse. Erat autem Nicomediae tempore persecutionis, quae sub Diocletiano universam commovit Ecclesiam; etiam cum data pax est. Nam quae in libro de Mortibus persecutorum dicuntur, de proposita Nicomediae Constitutione Constantini et Licinii, deque adventu Licinii in eam urbem, ea profecto ab alio scribi non potuerunt, quam ab eo qui quae scriberet oculis usurparet. Cum vero postea Constantinus, post bellum Cibalense, quod confecit anno Christi 304, 8 Idus [Col. 0299C] Octobris, in Thraciam ac Macedoniam profectus esset, tum haud dubie Lactantius, ei forte an olim cognitus, e Nicomedia ad eum venit, et postea jussu ejus Gallias petiit, ubi Crispum Constantini filium latinis litteris erudivit. Putavit vir doctissimus Franciscus Chiffletius, Crispum a Lactantio institutum fuisse anno Christi CCCXII, eodem nimirum tempore quo primum Constantinus, ut ille ait, mox mater ejus Helena Christum agnovere, fidei nostrae sacramenta edocti ab Eusebio Episcopo Vesuntionensi, et Crispum cum Helena et Lactantio relictum Vesuntione a Constantino, cum is in Italiam profectus est adversus Maxentium. Verum narratio ex qua Chiffletius hanc historiam contexuit posterioris ac sequioris saeculi scriptum est, et nullam fidem meretur. Praeterea certum est Lactantium adhuc in Bithynia fuisse, cum bellum parabatur adversus Maxentium, et aliquanto post. Venit ergo Lactantius in Galliam (quod etiam placuisse video clarissimo viro Jacobo Gothofredo) anno tantum CCCXV cum pace post pugnam [Col. 0299D] Cibalensem atque Mardiensem constituta inter Constantinum et Licinium, Magnus Gallias repetiit. Rediisse enim illum ad uxorem suam facile colligitur ex Zozimo et Epitome Victoris, ubi scriptum est Constantinum Magni filium, in Arelatensi oppido ante non multos dies editum, factum fuisse Caesarem cum Crispo, et Liciniano Licinii filio, quod contigisse anno Christi CCCXVII, Kalendis Martiis, docent Fasti Idatiani. Nam cum pugnatum in Pannonia sit anno CCCXIV exeunte, et ineunte anno CCCXVII natus in Gallia sit Constantinus, Constantini filius, necesse est patrem medio temporis in Gallia fuisse, adeoque illuc rediisse post pacem factam cum Licinio. Qua occasione verisimile est Lactantium, virum omnium suo tempore eruditissimum, ut Eusebius ait, a Constantino adductum fuisse in Gallias, ut Crispum imbueret cognitione historiae, et caeterarum bonarum litterarum. Et quidem facile assentior [Col. 0300A] doctissimis viris Christophoro Browero et Aegidio Bucherio, qui tamquam rem certam tradunt, Lactantium Treviris senectutem extremam egisse, cum erudiendo Crispo daret operam, et hic verisimiliter libros divinarum Institutionum ad Constantinum Imperatorem contexuisse. At Chiffletius, honesto et decoro patriae amore ductus, hunc honorem aequa lance partitur inter Treviros et Vesuntionenses, sic Bucherio concedens Crispum Treviris eruditum a Lactantio fuisse, ut id tamen factum velit etiam Vesuntione. Sed conjectura illa nullum omnino fundamentum habet, praeter bonam clarissimi et optimi viri voluntatem, et inclinationem in suos Vesuntionenses. Caeterum Lactantium alibi quam in imperio Licinii fuisse, cum is religioni Christi manifesto contrarius apparuit, adeoque tum in Gallia fuisse, docet ipse ad Constantinum scribens in initio libri primi divinarum Institutionum. Nam malis, inquit, qui adhuc adversus justos in aliis terrarum partibus saeviunt, quanto serius, tanto vehementius idem omnipotens mercedem [Col. 0300B] sceleris exsolvet. Coepit autem Licinius aperte saevire in Christianos anno CCCXX, ut certis argumentis ostenderunt viri doctissimi. Unde colligi potest Lactantium adhuc eo tempore in humanis fuisse. Imo ultra hunc annum eum produxisse aetatem docere ipse videtur in fine libri quarti divinarum Institutionum, ubi inter varias haereticorum sectas numerat etiam Arianos. Nam cum illi plene orbi universo non innotuerint, nisi post habitam Synodum Nicaenam, apparet Lactantium superstitem huic Synodo fuisse, si vera est lectio. Scio virum clarissimum et eruditissimum Michaelem Thomasium sustulisse ab eo loco nomen Arianorum, in ea quam curavit Lactantianorum operum editione, et habuisse sententiae suae suffragatorem Josephum Isaeum. Sed cum illi paucos veteres libros habeant istius suae sententiae assertores et vindices, et de novem Vaticanis, duobusque Vallicellanae bibliothecae, quod hanc clausulam habeant, fidem faceret illustrissimus Cardinalis Baronius; [Col. 0300C] cum scirem praeterea unum Bononiensem, quem et Thomasius, et Latinus Latinius viderunt, tum etiam quatuor bibliothecae Regiae, sive Colbertinos, et veteres editiones, eas nimirum, quae Thomasianam antecesserunt, cum scirem, inquam, tot veteres codices et editiones mentionem hic facere Arianorum, et pauca admodum exemplaria vetera proferri, in quibus hoc nomen non extet, prae multitudine eorum, quae illud habent, non invitus assentiebar eidem Baronio Thomasium reprehendenti, quod contra omnium fere veterum exemplarium et editionum fidem, textum Lactantii corruperit, nulla, vel levi addita ratione cur id fecisset. Sed nunc, dum mecum repeto codices qui Arianos commiscent haereticis a Lactantio commemoratis non esse admodum veteres, duos vero bibliothecae Regiae signatos 3735 et 3736 sane vetustissimos et optimos, tum etiam vetustissimum illum Bononiensem, quo Thomasius utebatur, nullam eorumdem Arianorum mentionem facere, dubitare cogor num retinenda sit emendatio ejusdem [Col. 0300D] Thomasii contra tot exemplarium manuscriptorum fidem, cum certum sit in istiusmodi rebus multitudinem testium, qui per imperitiam temeritatemque Scriptorum falsi fictique esse possunt, cedere interdum debere dignitati et auctoritati paucorum antiquiorum. Utcumque se res habeat, cum constet Lactantium in extrema senectute praeceptorem Crispi fuisse, necesse est illum circa ea tempora mortuum, quibus Constantinus vicennalia sui imperii celebravit. Accideritne illius mors Augustae Trevirorum, an alibi, exploratum non est. Ego huc valde inclino, ut cum Bucherio sentiam, eum in civitate illa et extinctum, et sepultum esse, cum id extrema illius senectus, quam illum egisse in Gallia docet Hieronymus, facile persuadeat.

Lucii Caecilii. In veteri codice ita simpliciter conceptus est titulus istius operis: Lucii (vel potius Lycii) Caecilii. Incipit liber ad Donatum confessorem, de mortibus persecutorum. [Col. 0301A] Quod autem is sit Lactantius, cujus extant libri septem divinarum Institutionum, et alia quaedam opuscula, tanta ac tam manifesta sunt argumenta, ut res extra omnem controversiam posita esse videatur. Nam et stylus omnino Lactantianus est, ut facile periti rerum istarum aestimatores agnoscent; et versus interdum Virgilianos huic operi interserit auctor, ut solet Lactantius; denique pleraque, quae illic leguntur, eadem fere ad verbum in aliis ejusdem libris leguntur, ut suis infra locis adnotabimus. Adde auctoritatem sancti Hieronymi, qui in catalogo virorum illustrium recensens opera Lactantii, inter ea commemorat librum de persecutione, nimirum hunc nostrum. Neque movere quemquam debet, quod in Lactantii editionibus, quae manibus eruditorum feruntur, non Caecilius, sed Caelius appellatur, tamquam hinc colligi posse videatur Lucium Caecilium libri istius auctorem diversum esse a Lactantio. Nam licet verum sit eum semper vocari Caelium in editionibus quae praenomen ejus habent, ut sunt omnes posteriores, in [Col. 0301B] Romana tamen anni MCCCCLXX, quam curavit Joannes Andreas Episcopus Aleriensis, vocatur simpliciter Lactantius Firmianus absque ullo praenomine; et in codice 1975, bibliothecae Colbertinae, in quo continentur vulgatae Lactantii lucubrationes, diserte in titulo vocatur Lucius Caecilius Firmianus Lactantius; in codice vero 3736 bibliothecae regiae, Caecilius Firmianus. Imo cum videam eum appellari tantum Firmianum in codicibus 3737, 3738, 3740 bibliothecae regiae, et in codicibus 3573, 4095 et 4495 Colbertinae, tum etiam in optimo et vetustissimo exemplari manuscripto Academiae Oxoniensis, facile adducor ut credam pleraque vetera lucubrationum ejus exemplaria neque Caelii praenomen habere, neque Caecilii, ac nihilominus verum ejus nomen esse Caecilium, cum ita constanter vocetur in titulo istius historiae in codice 3736 bibliothecae regiae, et in codice 1975 Colbertinae, ut monuimus. Quanquam, fatendum enim est, L. Caelius Firmianus semper scribitur in codice regio [Col. 0301C] 3735, quem diximus esse vetustissimum et optimum. Cur autem in titulo libri de mortibus persecutorum, et in codice illo regio praetermissum sit verum nomen Lactantii, quod est ultimum ex quatuor quae illi tribuuntur, id (ut in simili causa Sirmundus adnotavit ad Sidonium) librarii oscitantia evenisse credendum est: qui cum omnia Scriptoris istius nomina brevitatis studio adscribere nollet, pro ultimo, quod proprium erat, id potius imperite delegit, quod primo loco occurrebat.

Ad Donatum Illustrem horum temporum confessorem, qui novies tormenta pertulit pro nomine Christi, sex annorum spatio tentus in carcere, unde emissus est extremis Galerii Maximiani temporibus, ut legitur infra, cap. 16 et 35 istius operis. Eidem librum de Ira Dei nuncupavit Lactantius, scriptum post datam divinitus pacem.

De mortib. persec. Apud Hieronymum legitur simpliciter Lactantium scripsisse de persecutione librum unum. Sed nos retinuimus lectionem veteris exemplaris, quoniam [Col. 0301D] manifestum est, consilium institutumque auctoris fuisse, ut miserabiles exitus eorum describeret, qui persecutionem adversus Christianos excitaverant. Mortes autem dixit, quomodo Cicero libro secundo de Finibus: Praeclarae mortes sunt imperatoriae. Item in fine libri primi Tusculanarum Quaestionum: Clarae vero mortes pro patria oppetitae, non solum gloriosae rhetoribus, sed etiam beatae videri solent. Tacitus, l. XI annalium: Multasque mortes jussu Messalinae patratas. Et lib. XIV: Sequuntur virorum illustrium mortes. Idem, lib. III Histor.: Varia pereuntium forma, et omni imagine mortium. Item lib. I: Laudatis antiquorum mortibus pares exitus. Et Statius in libro nono Thebaidos:

Desertasque tulit sine funere mortes.
Et paulo post:

Nil opus arma ultra tentare et perdere mortes.
Sanctus Augustinus, epist. 68: Insuper etiam, si quas [Col. 0302A] mortes sibi ultro ingerunt, nobis volunt esse invidiosas. Idem, lib. I contra Gaudentium, cap. 6: Haec est innocentia partis Donati, ut hoc faciatis, adjunctis mortibus vestris, quod etiam apud Carthaginem in invidiam nostram de basilicis, quae vestrae fuerunt, sicut potuistis, et cum quibus potuistis, fecisse asseveramini sine mortibus vestris.



CAPUT PRIMUM.

Excitavit Deus Principes. Ut Constantinum et Licinium, qui tum cum haec scribebat Lactantius pacem Ecclesiae dederant, nondum commota a Licinio persecutione adversum nostros.

Qui illuctati, vel qui adversati. In veteri libro legitur illustrati, quod nos mutavimus, quia emendatio certa erat.

Templ. sanc. evert. In prima editione scripsi ex capite 13 istius libri, et ex libro V Divinarum Institutionum, cap. 11, patere heic agi de templo Nicomediae everso a Diocletiano et Maximiano. Postea cum viderem virum clarissimum et eruditissimum [Col. 0302B] Gisbertum Cuperum aliam loci istius interpretationem adduxisse, quae veritati videatur esse consentanea, illam lubenter amplexus sum. Putat ergo intelligi istic debere in genere Christianam religionem, cum veteres, post apostolum, corpus Christianorum vocare soleant templum Dei, ut observamus ad caput secundum.

Nocentes animas profuderunt. Diocletianus nimirum, Maximianus Herculius, Galerius Maximianus, et Maximinus Daza, quorum horrendae mortes describuntur in hoc libro.

Virtutem ac majest. Lactantius, lib. IV Institut., cap. 26: virtutem majestatemque Dei singularis interpretari. Et lib. VI, cap. 9: virtutem ac majestatem Dei singularis enarrat.



CAPUT II.

Post diem decimum. Hic in primis locus confirmat librum istum vere esse Lactantii. Nam idem ipse libro quarto Divinarum Institut. cap. 10, loquens de Judaeis, [Col. 0302C] ait: Exinde Tetrarchas habuerunt ad Herodem, qui fuit sub imperio Tiberii Caesaris, cujus anno quinto decimo, id est, duobus Geminis consulibus, ante diem decimum Kalendarum Aprilium Judaei Christum cruci affixerunt. Sic enim legitur in omnibus antiquis Lactantii exemplaribus manuscriptis, in editione Romana anni 1470, in Veneta anni 1521, et apud Paulum de Middelburgo in Paulina. Xystus tamen Betuleius contendit, in melioribus Lactantii editionibus legi, ante diem septimum Kalendarum, Romanamque illam sugillat, quae ante decimum habet. Sed tandem anno 1650 Josephus Isaeus veterem lectionem huic loco restituit, auctoritate plurimorum veterum exemplarium, quae nunc confirmatur ex ista quoque Lactantii lucubratione. Vide porro doctissimi viri Michaelis Thomasii Notas ad locum illum ex Divinarum Institutionum libro quarto.

Post diem decimum. In libro quarto Institutionum legitur ante diem decimum. Verum haec discrepantia nullam importat repugnantiam. Idem enim valet post [Col. 0302D] diem, ac ante diem, ut monet Paulus in l. Anniculus, 132 Dig. de verbor. significat.: Anniculus amittitur, qui extremo anni die moritur. Et consuetudo loquendi id ita esse declarat, Ante diem decimum kalendarum, Post diem decimum kalendarum. Sed hic locus Pauli non caret difficultate. Nam Marcellus Francolinus, in tractatu de tempore horarum canonicarum, cap. 73, contendit heic per verba post diem non posse intelligi aliquem dierum, qui sunt ante kalendas, sed decimum post kalendas, id est, nonum mensis diem; idque confirmare nititur pluribus exemplis. Frustra. Nam cum Lactantius eamdem rem duobus in locis referens, in uno quidem dixerit, ante diem decimum, in alio vero post diem decimum, manifestum est horum verborum eumdem debere sensum esse. Praeterea Romani nunquam à Kalendis denominaverunt dies qui sequuntur post Kalendas, sed eos tantum qui antecedunt, ut nemini paulo erudito est obscurum.

[Col. 0303A] Congregavit discipulos. Lactantius, lib. IV Institut., cap. 20: Discipulis iterum congregatis, Scripturae Sanctae litteras, id est, prophetarum arcana patefecit, quae antequam pateretur perspici nullo modo poterant. Et cap. 15: Sicut etiam voces Prophetarum, quae cum per annos mille quingentos, et eo amplius, lectae fuissent a populo Judaeorum, nec tamen intellectae sunt, nisi postquam illas Christus et verbo, et operibus interpretatus est.

Ordinavit. Lactantius, ibid., cap. 21: Ordinata vero discipulis suis evangelica ac nominis sui praedicatione, circumfudit se repente nubes, eumque in coelum sustulit.

Per annos 25. Ait Lactantius Apostolos, et in his Matthiam et Paulum, qui post mortem Christi Domini reliquis adjuncti fuerant, evangelium per omnem terram praedicavisse per annos XXV usque ad principium Neroniani imperii, et Petrum Romam profectum, cum Nero illic imperaret. Et hanc quidem fuisse tum communem de Petri ad urbem Romam profectione opinionem, tamen etsi aliter post nonnullos veteres [Col. 0303B] senserit Eusebius, valde probabile est, cum Lactantius nullam de ea re controversiam moveat. Fortassis ergo ex his viginti quinque annis, qui ad praedicationem omnium Apostolorum ex aequo pertinent, orta est opinio de viginti quinque annis, quos quidam veteres, et innumerabile recentiorum agmen sancto Petro apostolo tribuunt in sede Romana. Sane licet frustra ac supervacanee a nonnullis negari putem adventum ejus ad urbem Romam, qui clarissimis veterum testimoniis comprobatus est, de tempore tamen multum ambigo, cum videam tot tantasque difficultates habere eorum sententiam, qui illum Romam venisse volunt Claudio imperante, ut coacti sint duplicare profectionem ejus in urbem, et duplex item ejus cum Simone mago certamen comminisci, primo quidem temporibus Claudii, dein principatu Neronis. Quae res quam absurda sit, cum id a nullo veterum proditum sit memoriae litterarum, pervident istarum rerum periti. Nam quod a recentiore auctore [Col. 0303C] sine alicujus vetustioris auctoritate profertur contemnitur, ut monuit illustrissimus Cardinalis Baronius. Itaque, si fas esset recedere a vulgari et in animis hominum insita opinione, ei Lactantianam lubenter praeferrem; id est, Petrum quidem Romae praedicasse Evangelium facile concederem, non sub Tiberio Claudio, ut vulgo putant, sed sub Nerone Claudio. Quippe stabilita semel hac verissima, ut puto, sententia, conquiescit statim omnis disputatio, absque ullo incommodo auctoritatis Romani Pontificis. Neque enim longa annorum series, quibus Petrus fuerit episcopus Romae, primatum illius Ecclesiae stabilivit, sed persona Petri, qui Cathedram suam ibi collocavit, et eam suo sanguine solidavit ac confirmavit.

Fundamenta miserunt. Id est, posuerunt, ut ipse Lactantius scripsit in loco paulo ante laudato: Discipuli vero per provincias dispersi fundamenta Ecclesiae ubique posuerunt, facientes et ipsi in nomine magistri Dei magna et pene incredibilia miracula. Agrariae rei Scriptores mittere dicunt pro ponere, ut pluribus [Col. 0303D] ostendit vir clarissimus Nicolaus Rigaltius in Glossis.

Convertit mul. ad justitiam. Id est, ad cultum veri Dei, ut loquitur Lactantius, lib. VII Institut., cap. 17. Idem, lib. V, cap. 7: Reddita quidem terrae, sed paucis assignata justitia est, quae nihil aliud est quam Dei unici pia et religiosa cultura. Qua voce passim ad significandam religionem Christi utitur Lactantius in hoc libro, et in reliquis lucubrationibus suis. Sulpitius Severus, lib. II sacrae hist., loquens de Romanis ad audiendum Paulum convenientibus: Qui veritate intellecta, virtutibusque Apostolorum, quas tum crebro ediderant, permoti, ad cultum Dei sese conferebant.

Templum fidele ac stabile. Ecclesiam nimirum, quae est verum templum Dei, quod non in parietibus est, sed in corde ac fide hominum qui credunt in eum, ac vocantur fideles, ut ait Lactantius in libro quarto Institutionum, cap. 14. Et in capite sequenti Ecclesiam [Col. 0304A] vocat aeternum et immortale Dei templum; quod etiam repetit in capite secundo libri de Ira Dei. Hinc infra de Nerone in hoc ipso libro: Prosilivit ad excidendum coeleste templum. Et cap. 15: Nam Constantinus, ne dissentire a majorum praeceptis videretur, conventicula, id est, parietes, qui restitui poterant, dirui passus est, verum autem Dei templum, quod est in hominibus, incolume servavit. Hinc libro quarto Institut., cap. 10, ait, necesse fuisse Dei Filium descendere in terram, ut constitueret Deo templum doceretque justitiam.

Stabile collocavit. Lactantius, lib. VII Institut., cap. 10: Sibi domicilium stabile collocavit.

Primus omnium persecutus. Tertullianus in Apologetico, cap. 5: Consulite commentarios vestros. Illic reperietis primum Neronem in hanc sectam tum maxime Romae orientem Caesariano gladio ferocisse. Sed tali dedicatore damnationis nostrae etiam gloriamur. Petilianus, Episcopus Constantiniensis, sive Cirtensis, partis Donatistarum, apud Augustinum, lib. II contra litteras [Col. 0304B] Petiliani, cap. 92: Relinquam Neronem, qui primus persecutus est Christianos. Sulpitius Severus, lib. II, de Nerone loquens: qui, non dicam Regum, sed omnium hominum, et vel immanium bestiarum sordidissimus, dignus extitit qui persecutionem in Christianos primus inciperet.

Ne sepult. q. locus. Contra Suetonius docet eum funeratum esse impensa ducentorum millium, et reliquias ejus Domitiorum monumento conditas, quod prospiciebatur e campo Martio impositum colle hortorum, et fuisse qui per longum tempus vernis aestivisque floribus tumulum ejus ornarent.

Vivum reservatum. Ea fuit quorumdam veterum persuasio Neronem non esse mortuum, sed adhuc vivere, et venturum ante seculi finem, et vel ipsum fore Antichristum, vel temporibus iisdem per Occidentem saeviturum, quibus ille per Orientem, ut observavit Casaubonus ad Suetonium. Qua de re vide etiam Annales ecclesiasticos illustrissimi Cardinalis Baronii. Sed alia [Col. 0304C] mens Lactantio fuit, qui eos qui ita sentiunt delirare pronuntiat. Quare falsa prorsus est conjectura Josephi Isaei, qui in Notis ad librum septimum Divinarum Institutionum, cap. 16, suspicatur Lactantio eam sedisse sententiam, ut crediderit Regem illum potentissimum, qui in fine mundi princeps omnium constituetur, futurum Neronem; eoque nomine Lactantium arguit erroris.

Sibylla dicente. Sic libros Sibyllinos laudare solet Lactantius, tamenetsi illos sciret non unius esse Sibyllae, sed plurium. Ita ipse libro primo Divinar. Institut., cap. 6: Et sunt singularum singuli libri: qui quia Sibyllae nomine inscribuntur, unius esse creduntur. Sed et nos confuse Sibyllam dicemus, sicubi testimoniis earum fuerit abutendum. Duo autem sunt loca in vulgatis Sibyllarum oraculis, ad quae respexisse hoc loco reor Lactantium. Primus habetur in libro quinto:


[Col. 0304D] , ,
, .
Quae sic latine versa sunt a Sebastiano Castalione:

Matris et occisor quidam de finibus orbis
Vir fugiens veniet, spirans immane, fremensque,
Omnes qui terras vastabit, et omnia vincet.
Secundus locus ita habet in libro octavo Sibyllinorum oraculorum:

. . . .
,
, .


   Ut quando redibit
Extremo caesor matris fugitivus ab orbe,
Omnibus has donans, Asiam locupletet abunde.



CAPUT III.

Alter non minor. Id est, Domitianus, calvus Nero [Col. 0305A] dictus a Juvenale, quem Tertullianus in Apologetico, cap. 5, vocat portionem Neronis de crudelitate; et Eusebius, lib. III Hist. eccles., cap. 17, Neronianae impietatis et odii adversus Deum successorem. Tertullianus: Tentaverat et Domitianus, portio Neronis de crudelitate: sed quia et homo, facile coeptum repressit, restitutis etiam quos relegaverat. Ita veteres editiones, et duo vetusti codices Bibliothecae Colbertinae. Posteriores editores maluerunt qua: quam bene, viderint alii. Caeterum quod heic a Tertulliano dicitur de restitutis Christianis quos Domitianus relegaverat ita interpretatur Franciscus Zephyrus, ut intelligi velit Domitianum, quia non omnem exuerat humanitatem, neque dignos exilio aut alia mulcta Christianos videret, repressisse impetum, et quos jam in insulam aliaque passim loca relegaverat, eumdem ipsum restituisse. Istud vero ego olim falsum putavi, quia ex Dione et Clemente Alexandrino, tum etiam ex Lactantio constat Christianos revocatos ex insulis non fuisse ante imperium Nervae. [Col. 0305B] Nunc vero existimo hanc repugnantiam sic posse conciliari, ut dicamus Domitianum quidem revocasse Christianos in insulas aliave exilia deportatos, sed illos indulgentia ejus potiri non potuisse ante imperium Nervae, quia statim post illam datam Domitianus excessisse videtur e vivis. Haec porro conciliatio mea non est, sed Henrici Dodwelli, viri doctissimi.

Erasa est. Macrobius, lib. I Saturnal., cap. 12: Octobrem vero suo nomine Domitianus invaserat: sed uti infaustum vocabulum ex omni aere vel saxo placuit eradi.

Mul. mir. op. fabricasset. Suetonius in Domitiano: Plurima et amplissima opera incendio absumpta restituit, in queis et Capitolium, quod rursus arserat, sed omnia sub titulo tantum suo, ac sine ulla pristini auctoris memoria.

Neq. imag. n. titulor. Idipsum scribit Eusebius, lib. III, cap. 20 Historiae ecclesiasticae. Suetonius: Contra [Col. 0305C] Senatus adeo laetatus est, ut repleta certatim curia non temperaret, quin mortuum contumeliosissimo atque acerbissimo acclamationum genere laceraret; scalas etiam inferri, clypeosque et imagines ejus coram detrahi, et ibidem solo affigi juberet; novissime eradendos ubique titulos abolendamque omnem memoriam decerneret. Vide etiam Xiphilinum in Nerva, et Procopii Caesariensis Historiam arcanam, pag. 37, editionis Lugdunensis.

Ecclesia restituta. Narrat Dio, apud Xiphilinum, Nervam omnes qui impietatis in deos rei fuerant absolvisse, exules in patriam reduxisse, edicto insuper vetuisse, ne cui liceret aut impietatis, sive Judaicae sectae (sic tum vocabant religionem Christi) quempiam dehinc insimulari. Ea porro occasione Joannes Apostolus, qui in Patmon insulam a Domitiano fuerat relegatus, exilio solutus, Ephesum reversus est, ut ex Clemente Alexandrino recitat Eusebius, lib. III, cap. 33.

Boni principes. Quamvis pagani. Lactantius in fine libri septimi Divinarum Institutionum ad Constantinum: [Col. 0305D] Quoniam unus ex omnibus extitisti, qui praecipua virtutis et sanctitatis exempla praeberes, quibus antiquorum principum gloriam, quos tamen fama inter bonos numerat, non modo aequares, sed etiam, quod est maximum, praeterires. Illi quidem natura fortasse tantum similes justis fuerunt. Qui enim moderatorem universitatis Deum ignorat, similitudinem justitiae assequi potest, ipsam vero non potest. De bonis principibus qui et libertatem credendi nostris hominibus permiserunt, et eorum ministerio in palatio et in provinciis usi sunt, eosque ad maximas dignitates evexerunt, videndus Eusebius in initio libri octavi Hist. eccles.

Nullus terr. angulus. Lactantius, lib. IV Institut., cap. 24: Nam quoniam ei qui patibulo suspenditur, et conspicuus est omnibus, et caeteris altior, crux potius electa est, quae significaret illum tam conspicuum tamque sublimem futurum, ut ad eum cognoscendum [Col. 0306A] pariter et colendum cunctae nationes ex omni orbe concurrerent. Denique nulla gens tam inhumana est, nulla regio tam remota, cui aut passio ejus, aut sublimitas majestatis ignota sit.

Nulla denique natio. In veteri codice legitur, nulla denique Dei natio. Sed nos vocem Dei, quae hic omnino superflua erat, abjecimus. Et nostram emendationem confirmat Lactantii locus mox relatus.



CAPUT IV.

Principale fastigium. Lactantius in epilogo libri septimi ad Constantinum: Te providentia summae divinitatis ad fastigium principale provexit.

Adversum Carpos. Constantinus in oratione ad sanctorum coetum, cap. 24, Getas sive Gothos vocat; auctor Chronici Alexandrini Francos; Zozimus, libro primo historiarum, Scythas, de quibus etiam interpretatur Cuspinianus. Ac sane Constantinus in eadem oratione scribit Decium periisse in campis [Col. 0306B] Scythicis. Res ista sic conciliari potest, ut quia Carporum Gothorumque eadem origo erat, et quia utrique propter Istrum fluvium sedes habebant, ut Zozimus docet, facile eorum nomina permutarentur, et alius ad Gothos referret, quae alibi de Carpis et Scythis leguntur. Quod de Francis quoque hominibus, qui ejusdem cum Carpis Gothisque originis erant, intelligi velim.

Nec sepultura. Epitome Victoris: In solo barbarico inter confusas turbas gurgite paludis submersus est, ita ut nec cadaver ejus potuerit inveniri. Rem multo aliter narrat auctor Chronici Alexandrini, qui scribit Decium ab uno aliquo principum mactatum una cum filio fuisse in Abyrto. Eusebius in Chronico: Decius cum filio in Abritto occiditur; ubi vide Notas Josephi Scaligeri.



CAPUT V.

Valerianus. Mira sunt quae de modestia ac mansuetudine reliquisque summis Valeriani virtutibus [Col. 0306C] tradit Trebellius Pollio: quae confirmantur etiam ab Eusebio, qui lib. VII Hist. eccles., cap. 10, illum vel ex eo maxime commendat, quod mansuetissimus ac benignissimus fuerit erga Christianos; additque nullum superiorum principum, ne illos quidem ipsos qui palam Christiani fuisse dicuntur, tanta humanitate ac benevolentia nostros complexum esse, quantam Valerianus prae se ferebat initio principatus sui, totamque ejus familiam Christianis hominibus abundasse, ita ut Dei Ecclesia esse videretur. Sed postea immensum mutatus ab illo, crudelissime saeviit in Christianos; ac mox secuta Dei manus, quae illum graviter afflixit.

Inclinare sibi Romanum. Acta sancti Pontii martyris, cap. 24: Valerianus scilicet imperator in captivitatem ductus a Sapore Rege Persarum, non gladio, sed ludibrio omnibus diebus vitae suae merita pro factis percepit, ita ut quotienscumque Rex Sapor equum conscendere vellet, non manibus ejus, sed incurvato dorso, et in cervice ejus pede posito, equo membra [Col. 0306D] locaret. Non stratoris igitur officium exhibebat Sapori Valerianus: sed plane vicem stapedis aut scalae illi in equum ascensuro praestabat, ut recte ex hoc Actorum sancti Pontii loco, quorum auctorem facit Eutropium, observavit Salmasius, ad Trebellium Pollionem, pag. 276.

Filium imperatorem. Nimirum Gallienum, de quo narrat idem Pollio, quod comperta patris captivitate gauderet, tantum abfuit ab ea vindicanda. Addit paulo post Trebellius: Et cum plerique patris ejus captivitatem moererent, ille specie decoris, quod pater ejus virtutis studio deceptus videretur, supra modum laetatus est.

Direpta est ei cutis. Id est, Valeriano. Confirmat hanc historiam Constantinus imperator in oratione ad sanctorum coetum, cap. 24: Tu quoque, Valeriane, cum eamdem crudelitatem in famulos Dei declarasses, justum Dei judicium omnium oculis subjecisti, captus ab [Col. 0307A] hostibus, in vinculis circumductus cum chlamyde purpurea et reliquo imperiali cultu, tandem vero a Sapore Persarum rege, detracta tibi cute, condiri jussus, sempiternum calamitatis tuae tropaeum spectandum praebuisti. Qui locus lucem accipit ex Lactantio. Vide porro quae illic adnotat vir clarissimus Henricus Valesius.

Ad memor. triumphi. Hoc est illud tropaeum, quod a Persis tantopere jactatum scribit ad Saporem eorum Regem Constantinus apud Eusebium, lib. IV de Vita ejus, cap. 11.



CAPUT VI.

Vesanus et praeceps. Flavius Vopiscus: Aurelianus, quod negari non potest, severus, truculentus, sanguinarius fuit princeps. Eutropius, lib. IX de eodem: Vir in bello potens, animi tamen immodici, et ad crudelitatem propensioris.

Extinctus est. Eleganter idem Constantinus in eodem cap. 24: Tu item, Aureliane, fax omnium vitiorum; quam praesenti et perspicua divini numinis vindicta, [Col. 0307B] dum furore percitus Thraciam percurreres, in medio viae publicae caesus, sulcos aggeris publici impio sanguine complevisti.

Coenofrurio. Inter Heracleam et Byzantium. Flavius Vopiscus in D. Aureliano: Sed quum iter faceret, apud Coenophrurium mansionem, quae est inter Heracliam et Byzantium, malitia Notarii sui et manu Mucaporis interemptus est. Vide Eutropium, lib. IX.

Falsa suspicione. Eam historiam multis enarrat idem Vopiscus, quem consule.



CAPUT VII.

Avaritia. Idem Vopiscus in Numeriano: Quum Diocletianus apud Tungros in Gallia quadam in caupona moraretur, in minoribus adhuc locis militans, et cum Druyde quadam muliere rationem convictus sui quotitidiani faceret, ac illa diceret: Diocletiane, nimium avarus, nimium parcus es, joco non serio Diocletianus respondisse fertur: Tunc ero largus, quum Imperator fuero.

Tres participes regni. Maximianum, cognomento [Col. 0307C] Herculium anno Christi 285, Constantium cognomento Chlorum et Galerium Maximianum cognomento Armentarium, anno 293. Quatuor sane principes mundi, inquit Vopiscus in Carino, fortes, sapientes, benigni, et admodum liberales, unum in republica sentientes. Sed haec scribebantur de vivis principibus; et adulatio suberat, ut patet ex libro Juliani Imperatoris de Caesaribus. In Chronico Alexandrino scriptum est, Diocletianum communicasse imperium cum Maximiano Herculio anno tertio imperii sui, et Maximianum Jovium et Constantium in consortium imperii adscitos Nicomediae, 12 Kal. Jun. anno nono imperii Diocletiani, id est, anno Christi 292, ut interpretatur Baronius, seu verius anno 293. Sed postea dicturi sumus de initiis Maximiani Herculii et aliorum. Nunc satis erit admonere graviter errare auctorem Chronici Alexandrini, quum tradit Maximianum Jovium et Constantium factos fuisse Caesares 12 kalendas Junias, quos ad principale fastigium evectos esse kalendis Martiis extra omnem est controversiam.

Enormitate indictionum. Id est, tributorum. Salvianus, libro quinto, pag. 105 secundae et tertiae editionis nostrae: Quibus enim aliis rebus Bacaudae facti sunt, nisi iniquitatibus nostris, nisi improbitatibus judicum, nisi eorum proscriptionibus et rapinis, qui exactionis publicae nomen in quaestus proprii emolumenta verterunt, et indictiones tributarias praedas suas esse fecerunt? Et pag. 107: Decernuntur his nova munera, decernuntur novae indictiones. Item pag. 108 extrema: Nam sicut in onere novarum indictionum pauperes gravant, ita in novorum remediorum opitulatione sustentant: sicut tributis novis minores maxime deprimuntur, sic remediis novis maxime sublevantur.

Desererentur agri. Idem Salvianus, pag. 103. Jam vero illud quale, quam familiare Romanis, quod se invicem exactione proscribunt. Item, pag. 104: Inter haec vastantur pauperes, viduae gemunt, orphani proculcantur, in tantum ut multi eorum, et non obscuris natalibus [Col. 0308A] editi, et liberaliter instituti, ad hostes fugiant, ne persecutionis publicae afflictione moriantur; et reliqua.

Rationales. Id est, procuratores Principum, quorum cura erat ut in provinciis bona caduca et vacantia fisco vindicarent, quemadmodum ad Ammianum Marcellinum et ad Eusebium observavit vir doctissimus Henricus Valesius. Recte autem hoc tempore mittebantur Rationales, quia multa bona vacabant ob desertionem agrorum.

Ad exhibendos milites. Id est, ad praestanda stipendia militibus. Nam in jure civili exhibere significat suppeditare alimenta et caetera ad vitam necessaria, ut in l. I Dig. De off. praef. urbi, et l. XXXIV Dig., de negotiis gestis. Sic etiam in jure canonico. Extat enim in libro tertio Extravagantium communium, in titulo De censibus, constitutio Benedicti XII, in qua verbum exhibere sumitur pro procurare, ut heic notat glossa, id est, alimenta ministrare. Imo in capite octavo Actorum legitur eodem sensu: In locis autem illis erant praedia principis insulae, nomine Publii, qui [Col. 0308B] nos suscipiens, triduo benigne exhibuit.

Legem pret. rer. venal. Apposite prorsus ad hunc locum Ammianus Marcellinus, lib. XXII, pag. 226 editionis Henrici Valesii, de Juliano Imperatore agens: Inter praecipua tamen et seria illud agere superfluum videbatur, quod nulla probabili ratione susceptae popularitatis amore vilitati studebat venalium rerum, quae nonnunquam secus quam convenit ordinata, inopiam gignere solet et famem. Vilitatem vocabant antiqui, cum res parvo pretio constabant, ut pluribus ostendit idem Valesius ad hunc Ammiani locum. Arnobius in libro primo adversus Gentes: Saepenumero maximos annonae fuisse proventus, vilitates atque abundantias rerum tantas, ut commercia stuperent universa, pretiorum auctoritate prostrata.

Lex necessitate ipsa. Quoniam leges ea intentione latae sunt, ut proficiant, non ut noceant, ut ad Avitum Viennensem episcopum scribit Papa Symmachus. L. Valerius apud T. Livium, lib. XXXIV, loquens de abrogatione [Col. 0308C] legis Oppiae: Cui non apparet ob inopiam et miseriam civitatis, quia omnium privatorum pecuniae in usum publicum vertendae erant, istam legem scriptam, tamdiu mansuram, quamdiu causa scribendae legis mansisset?

Magna pars civitatis. Nicomediae, ubi habitabat Diocletianus, quam vero studebat urbi Romae coaequare, ut statim dicet Lactantius. Sic Constantinus M. Constantinopolim Romae desideravit aequare. Fragmentum de Constantio Chloro et Constantino M. editum ab Henrico Valesio post Ammianum Marcellinum, pag. 475: Constantinus autem ex Byzantio Constantinopolim nuncupavit ob insigne victoriae: quam velut patriam cultu decoravit ingenti, et Romae desideravit aequari. Eutropius, lib. X, loquens de Constantino: Primus urbem nominis sui ad tantum fastigium evehere molitus est, ut Romae aemulam faceret.

Licitum consuetudine. Comoedia Queroli. Non facile intelligo perjurium joculare quid putas. Tamen transeamus quod, ut video, consuetudo jam fecit leve. S. Ambrosius, [Col. 0308D] epist. 64: Numquid ideo licet, quia non est prohibitum?



CAPUT VIII.

Frater ejus. Ista non sic accipienda sunt quasi Maximianus Herculius fuerit natura frater Diocletiani, sed frater imperii, ut eleganter loquitur Severus Imperator ad Albinum scribens apud Julium Capitolinum, ex more videlicet Regum, qui se fratres solent vocare, uti pluribus ad Annam Comnenam, pag. 274, ostendit vir eruditissimus Carolus Dufresnius. Nam planum est ex panegyrico quem Mamertinus Herculio dixit, non natura illum Diocletiani fratrem fuisse, sed electione, ut verbis utamur sancti Ambrosii ex epistola 63: Diversum sanguinem, inquit Mamertinus, affectibus miscuistis. Non fortuita in vobis est germanitas, sed electa. Illud ipsum confirmat etiam Eumenius in panegyrico primo ad Constantinum [Col. 0309A] M., ubi post laudatam Diocletiani constantiam in retinendo vitae privatae usu, addit: Hunc ergo illum, qui ab illo fuerat frater adscitus, puduit imitari. Denique Diocletianus erat Dalmata, iste Pannonius. Adde quod nullus historicus tradit eos natura fratres fuisse. Eodem porro more Galerius Maximianus, quia Caesar cum Constantio factus fuerat, ejus frater vocatur a Trebellio Pollione in D. Claudio: Quae idcirco posui, ut sit omnibus clarum Constantium, divini generis virum, sanctissimum Caesarem, et Augustae ipsum familiae esse, et Augustos multos de se daturum, salvis Diocletiano et Maximiano Augustis, et ejus fratre Galerio. Imo qui eodem aut pari magistratu fungebantur in republica, fratres vocabantur, ut patet ex epistola 160 sancti Augustini. Caeterum in constituendis Maximiani Herculii initiis, variae ac multum inter se discrepantes sunt eruditorum virorum sententiae, quas in libro XI de doctrina temporum, c. 31, enumerat Dionysius Petavius. Ipse ea ponit in anno Christi 285, quo tribunitae potestatis perinde ut Imperii [Col. 0309B] secundum annum Diocletianus iniit. Id autem colligit vir doctissimus ex eo, quod incertus auctor panegyrici Maximiano et Constantino dicti affirmet, Maximianum vigilias et curas imperatorias viginti annis expertum esse, et vicesimo anno Imperatorem, octavo consulem fuisse; tum etiam quia Aurelius Victor tradit ei anno minus potentiam fuisse quam Diocletiano. Sane anni imperii Maximiani hanc certam, ut mihi videtur, regulam habent, quod vigesimus annus imperii debet concurrere cum octavo ejusdem Consulatu. Cum ergo certum sit octavum Consulatum ejus incidisse in annum Christi 304, et ex Fastis Idatianis sciamus initium imperii ejus fuisse kalendas Apriles, consequens est illum a Diocletiano factum fuisse imperatorem kalendis Aprilibus anni 285, cum Diocletianus jam imperaret a mense Novembri proxime praeterito. Nam et Eusebius in Chronico Maximianum dicit in consortium imperii adscitum anno secundo Diocletiani, [Col. 0309C] non quidem in editione Scaligeri, sed in tribus antiquis exemplaribus manuscriptis bibliothecae Colbertinae, quorum unum est antiquissimum et optimum, tum etiam in veteri illa editione Veneta, et in ea quam Arnaldus Pontacus, Episcopus Vasatensis, emisit ad veterum exemplarium fidem castigatam. Quod tamen non ita intelligendum est, ut Maximianus dicatur adscitus in consortium imperii, cum jam Diocletianus imperasset per annum integrum: sed anno secundo ex quo Diocletianus levatus fuerat, incipiendo a Kalendis Januariis, ut tum auspicari solebant annum. Ad quam etiam regulam revocanda sunt verba Aurelii Victoris dicentis, Maximiano anno minus potentiam fuisse quam Diocletiano, inchoato videlicet, non completo. Nam, ut dixi, certa illa est regula, vigesimum annum imperii Maximiani non posse disjungi ab octavo ejus Consulatu. Referenda sunt autem verba panegyrici. Te rursus vicesimo anno Imperatorem, octavo Consulem, ita amplexu quodam suo Roma voluit detinere, ut videretur augurari jam et timere quod factum [Col. 0309D] est. Quae verba sic interpretari oportet, ut dicamus Maximianum Romae remansisse post discessum Diocletiani, et illic consulem processisse kalendis Januariis anni 304, imperii sui 19 exeunte; vigesimum inchoasse kalendis Aprilibus, quae in Consulatum ejus octavum inciderunt; deinde Roma digressum eo anno quo consul octavum erat, excitasse querelas et suspiciones civium Romanorum, quasi jam augurarentur et timerent quod factum est, id est, depositionem imperii, quae anno sequenti post Consulatum ejus octavum evenit, cum ipse inisset vigesimum primum imperii sui annum. Itaque Diocletianus imperium habuit mensibus tantum quatuor et duodecim diebus plus quam Maximianus. Imperavit autem per annos viginti, menses quinque, dies duodecim, Maximianus vero per annos viginti et mensem unum integrum. Heic rursum sese offert alia difficultas, utrum scilicet Maximianus a Diocletiano factus sit primum Caesar, [Col. 0310A] et anno sequenti Augustus; an vero statim Augustus dictus et frater, omisso nomine Caesaris. Controversiam hanc quidam moverunt argumento sumpto ex libro 27 Ammiani Marcellini, cap. 6, ubi, cum dixisset Gratianum puerum a patre Valentiniano factum esse consortem imperii, quod anno Christi 367, contigit, addit id factum esse contra morem institutum antiquitus, quia Gratianum non prius Caesarem fecerat Valentinianus, sed statim Augustum nuncupaverat. Ex quo collegerunt viri eruditissimi Maximianum, qui multo ante Valentiniani tempora evectus est ad dignitatem imperatoriam, primo Caesarem factum a Diocletiano, praesertim quia sic eum videbant vocari ab Eutropio, lib. IX, ubi agit de Bagaudis in Gallia domitis. Addit deinde Eutropius Diocletianum uno eodemque tempore Maximianum Herculium ex Caesare fecisse Augustum, Constantium et Galerium Maximianum Caesares. Sed vir doctissimus Henricus de Noris, in dissertatione de numismate Diocletiani et Maximiani, cap. 2, vel ex eo capite contendit errasse [Col. 0310B] Eutropium, quod inauguratio Maximiani Augusti pleno quinquennio antecesserit designationem Caesarum. Intellexit vir itidem istarum rerum peritissimus Antonius Pagius vim pondusque istius argumenti; et, ut illud infringat, ait Eutropium gesta diversis annis brevi, ut assolet, summa describere. Sane responsio illa esset optima, si Eutropius isthic non observasset ordinem temporum. Sed cum dicat Maximianum factum Augustum, postquam Carausius Britannias occupaverat, Quinquegentiani Africam infestaverant, Narseus Orienti bellum intulerat, et Achilleus in Aegypto rebellarat, quae contigisse per annos tertium, quartum et quintum imperii Diocletiani docet Chronicon Eusebii, planum est designari tempus quo Constantius et Galerius Maximianus facti sunt Caesares. Et sic recte a viro clarissimo observatum est Eutropium errasse in hoc loco. Unde nos certo colligimus locum illum nullius momenti esse ad adstruendam eorum opinionem, qui putant Herculium primo Caesarem, [Col. 0310C] deinde Augustum fuisse factum a Diocletiano. Augustum enim statim dictum esse probant plures leges latae sub Consulatu Diocletiani et Aristobuli, quae in titulo praeferunt nomen Diocletiani et Aristobuli Augustorum; inter quas una est data Nonis Augusti. Cum autem anno illo Maximianus in consortium imperii adscitus sit a Diocletiano, quo leges publicae nomen ejus praeferunt ut Augusti, non ut Caesaris, videtur ambigi non posse de hac illius dignitate. Neque vero accusandi negligentiae aut erroris in hoc loco sunt, qui Codicem Justiniani, in quo leges illae referuntur, collegere: sed potius laudanda eorum diligentia, qui recte ista distinxerunt. Nam, exempli causa, legem a Diocletiano latam Carino II et Numeriano consulibus, qui fuere consules anno quo Diocletianus levatus est imperator, unius Diocletiani nomine inscripserunt: eam vero quae Diocletiano V et Maximiano IV coss. lata est, cum Constantius et Maximianus Caesares essent, ita: Impp. Diocletianus et Maximianus AA. et Constantius et Maximianus nobilissimi [Col. 0310D] Caesares. Eodem modo legem aliam a Constantio et Galerio Maximiano latam post abdicationem superiorum Augustorum, non illorum solum nominibus inscribunt qui tulerant, sed Severi etiam et Maximiani, sive Maximini nobilissimorum Caesarum, qui eodem tempore ad fastigium illud evecti sunt quo Constantius et Galerius Maximianus supremum gradum consecuti. Itaque leges illae, quae a Diocletiano et Maximiano Augustis datae reperiuntur sub Consulatu Diocletiani et Aristobuli, cum multae sint, ostendunt Maximianum Herculium fuisse factum Augustum anno illo quo eum Diocletianus fecit participem suae dignitatis ac potestatis.

In utroque mens una. Id est, Diocletiano et Maximiano, quos notant antiqui pari in societate potentiae fuisse concordes, et Maximianum Diocletiano in omnibus semper obsecundasse. Mamertinus in panegyrico quem dixit Maximiano: Vestra haec concordia [Col. 0311A] facit, invictissimi principes, ut vobis in tanta aequalitate successuum etiam fortuna respondeat. Rempublicam enim una mente regitis; neque vobis tanta locorum diversitas est, quo minus etiam veluti junctis dexteris gubernetis. Idem in Genethliaco: Intelligimus enim, sacratissimi principes, geminum vobis, quamvis dispares sitis aetatibus, inesse consensum; neque tibi ille cunctatior, sed invicem vosmet imitamini, invicem vestros affectatis annos. Sic vos estis juniores, ambo seniores. Neuter plus suis moribus favet. Uterque se vult esse quod frater est. Flavius Vopiscus in Carino, loquens de Diocletiano et Maximiano, Galerio Maximiano et Constantio: Quatuor sane principes mundi, fortes, sapientes, benigni, et admodum liberales, unum in republica sentientes. Aliter tamen sensisse video Julianum Imperatorem, qui in libro de Caesaribus ait, Deos quidem admiratos esse illorum concordiam, sed unum eorum acerbe et intemperanter se gerentem, rerum novarum cupidum et perfidiae plenum, neque in omnibus tetrachordo concordem, a Sileno admissum [Col. 0311B] non fuisse in convivium Imperatorum. Quo loco designari Maximianum Herculium satis apparet.

Avaritia minori Altero. Haec sane corrupta ac depravata sunt. Quippe heic dicere videtur Lactantius Herculium avariorem Diocletiano fuisse, quem tamen paulo post scribit non admodum diligentem fuisse in conservandis opibus, quas ei Africa et Hispania, opulentissimae provinciae, subministrabant. Et infra, cap. 29, de eodem loquens, ait: Thesauros invadit, donat, ut solet, large. Unde colligi potest quanta fides habenda sit Actis sancti Mauritii et sociorum ejus ab Eucherio conscriptis, ubi Herculis describitur ferus animo, avaritia crudelis. Tentaverunt viri clarissimi emendationem hujus loci, Sparkius nimirum et Columbus. Et Columbus quidem ita legendum censet: Hoc solum differebant, quod avaritiae majori altero fuit plus, sed et plus timiditatis, minori vero minus, plus vero animi, non ad bene faciendum, sed ad male. Sparkius autem: Hoc solum differebant, quod avaritiae [Col. 0311C] minori altero fuit plus (Majori vero minus, sed plus timiditatis), plus vero animi, non ad bene faciendum, sed ad male. Idem refert virum eruditissimum Episcopum Asaphensem existimare ita legendum esse: quod avaritiae minori altero fuit plus, sed plus timiditatis, majori vero minus, sed plus animi. Harum emendationum neutra mihi satis probatur. Si tamen ulla earum admittenda esset, praeferenda mihi videretur ea quam Sparkii esse diximus; sic tamen, ut ita simpliciter legamus uti nos edidimus, nisi quod reponendum avaritiae pro avaritia. Quo casu ita intelligendus esset hic locus. Diocletianus quidem fuit avarus adeo ut insatiabili avaritia thesauros nunquam minui vellet: sed semper extraordinarias opes ac largitiones congereret, ut ea quae recondebat, integra atque inviolata servaret. Maximianus avarus quoque erat, sed non tam diligens in custodiendis opibus; ideoque avarior Diocletiano dici potest, quia cum opes profunderet, novos quotidie modos novasque artes exigendarum coacervandarumque pecuniarum invenire [Col. 0311D] cogebatur, ob quam fortassis causam eum avaritia crudelem vocant Acta illa sancti Mauritii ab Eucherio conscripta. Timiditatem quoque isthic uni Imperatorum attributam in Diocletianum cadere debere perspicuum est. Huc usque omnia recte convenire posse puto. Postea desunt, ut existimo, nonulla ad perficiendam comparationem. Quae enim deinceps sequuntur ea profecto non pertinent ad Diocletianum, sed ad Maximianum.

Locupletes senatores. Exemplo videlicet D. Aureliani, de quo haec scribit Vopiscus in vita ejus: Dicitur praeterea hujus fuisse crudelitatis, ut plerisque Senatoribus simulatam ingereret factionem conjurationis ac tyrannidis, quo facilius eos posset occidere.

Effoderentur lumina. Lactantius, lib. VII Institut. cap. 26, de Roma: Precandusque nobis et adorandus est Deus coeli, si tamen statuta ejus et placita differri possunt, ne citius quam putemus tyrannus ille abominandus [Col. 0312A] veniat, qui tantum facinus moliatur ac lumen illud effodiat, cujus interitu mundus ipse lapsurus est. De eodem Senatu Romano agens Mamertinus in genethliaco Maximiani sic scribit: Ipsa etiam gentium domina Roma, immodico propinquitatis vestrae elata gaudio, lumina senatus sui misit.

Constantium. Cognomento Chlorum, Constantini M. patrem, principem optimum et benignissimum, uti jure meritoque vocatur in veteri inscriptione Nicomediensi nondum edita, quam in ea urbe ante hos annos ex veteri lapide in area Moscheae novae reperto descripsit vir clarissimus Joannes Vaillant, antiquarius regius, et mecum humanissime communicavit. Sic autem habet:

OPTIMO. BENIGNISSIMOQ. PRINCIPI. FLAVIO. VALERIO. CONSTANTIO. NOB. CAESARI. GERMANICO. MAX. CONS. COLONIA. NICOMEDIENSIUM. D. N. M. Q. EJUS.

[Col. 0312B] Posita est haec inscriptio post victoriam quam Constantius reportavit de Germanis sive Alamannis, postquam vocatus est Germanicus, anno Christi 294, cum ipse et Galerius Maximianus essent Consules. De hac victoria sic loquitur Eutropius, lib. IX: Per idem tempus a Constantio Caesare in Gallia pugnatum est circa Lingones. Die una adversam et secundam fortunam expertus est. Nam cum repente barbaris ingruentibus intra civitatem esset coactus tam praecipiti necessitate, ut clausis portis in murum funibus tolleretur, vix quinque horis mediis adventante exercitu, sexaginta fere millia Alamannorum caecidit. Quod si quis titulum Germanici additum Constantio velit post devictos Francos, potest et ea quoque sententia bona esse.



CAPUT IX.

Maximianus. Cui praenomen Galerio fuit, cognomen Armentario. Gener fuit Diocletiani, quia Valeriam filiam ejus habuit uxorem, mulierem castissimam [Col. 0312C] et infelicissimam. Sed de ea postea pluribus agemus.

Huic bestiae. Sic persecutores Christianorum nominare solet Lactantius. Cujus appellationis hanc reddit rationem in libro quinto Divinarum Institutionum, cap. 11: Nam quis Caucasus, quae India, quae Hircania tam immanes, tam sanguinarias unquam bestias aluit? Quoniam ferarum omnium rabies usque ad ventris satietatem furit, fameque sedata, protinus conquiescit. Illa est vera bestia, cujus una jussione funditur ater ubique cruor, crudelis ubique luctus, ubique pavor, et plurima mortis imago. Nemo hujus tantae belluae immanitatem potest pro merito describere, quae uno loco recubans, tamen per totum orbem dentibus ferreis saevit, et non tantum artus hominum dissipat, sed et ossa ipsa comminuit, et in cineres furit, ne quis extet sepulturae locus. Hunc locum beneficio indicinae nostrae repertum intellexit vir illustris Ezechiel Spanheimius in annotationibus ad Caesares Juliani imper., pag. 52, ubi describens Lactantii verba quae isthic [Col. 0312D] illustrantur, addit eum alicubi rationem reddere, cur imperatores illos bestias appellet. Non absurda autem conjectura fuerit, si quis haec quoque dicta suspicetur adversus Galerium Maximianum, hominem crudelissimum, quem et Lactantius et caeteri vocant auctorem persecutionis adversum Christianos excitatae, ut observabimus infra. Eadem ratione Sulpitius Severus in libro secundo sacrae Historiae Neronem vocat immanium bestiarum sordidissimum; et Victor, lib. V de persecutione Vandalica, Hunericum regem bestiam quoque vocat.

Mater ejus. Romula, de qua paulo post.

Daciam novam. Id est, Daciam Aureliani, nimirum eam Moesiae partem in quam Aurelianus populos transtulerat, quos ex Dacia Trajani abduxerat. Ea amissa fuerat sub Gallieno, sed ab Aureliano revocata ad Romanam ditionem, ac postea rursum ab eo intermissa, quia desperabat posse retineri, abductique [Col. 0313A] ex ea Romani in media Moesia collocati sunt, ut in libro nono tradit Eutropius. Flavius Vopiscus in D. Aureliano: Cum vastatum Illyricum ac Moesiam deperditam videret, provinciam trans Danubium Daciam a Trajano constitutam sublato exercitu et provincialibus reliquit, desperans eam posse retineri; abductosque ex ea populos in Moesiam collocavit, appellavitque suam Daciam, quae nunc duas Moesias dividit. Tum ergo haud dubie Romula mater Galerii, quae erat Transdanubiana, confugerat in Daciam novam.

Trajecto amne. Id est, Danubio, ubi constitutus erat limes duarum Daciarum illius temporis.

Caro ingens. Consentanea Lactantio narrat Eusebius, lib. VIII Hist. eccles. cap. 16, et libro primo de Vita Constantini, cap. 55, nimirum Galerio Maximiano totam corporis molem ob nimiam alimenti copiam in immensam quamdam pinguedinem excrevisse, etiam ante morbum quo periit.

Per Armeniam. Majorem, ut docet Sextus Rufus. [Col. 0313B] Duae itaque fuere Armeniae, Euphrate fluvio invicem disterminatae. Minor Cappadociae juncta erat, major Persarum regno contigua. Itaque cum bellum in Armenia majore parabatur, procul erant exercitus a Nicomedia, adeoque Diocletianus tutus erat adversus timorem de Persis. Narrat ergo Sextus Rufus Maximianum Caesarem, cum prima congressione pulsus fuisset a Persis, a Diocletiano vix impetrasse ut reparato de limitaneis Daciae exercitu eventum Martis repeteret. In Armenia majore ipse Imperator cum duobus equitibus exploravit hostes, et cum viginti quinque millibus superveniens castris hostilibus, subito innumera Persarum agmina adgressus ad internecionem caecidit. Rex Persarum Narseus effugit. Uxor ejus et filiae captae sunt, et cum maxima pudicitiae custodia reservatae. Pro qua admiratione Persae non modo armis, sed etiam moribus, Romanos superiores esse confessi sunt: Mesopotamiam cum Transtigritanis quinque regionibus reddiderunt. Insignis est hic locus, et qui merebatur a nobis describi.

[Col. 0313C] Fugato Narseo. Ista contigisse anno Christi 298 pluribus probat Henricus Valesius in notis ad Eusebium, pag. 170, quem consule. Quanquam, fatendum enim est, victoriam Galerii de Persis contigisse anno 17 imperii Diocletiani diserte scriptum est in optimo illo et antiquissimo Chronico Eusebiano bibliothecae Colbertinae: in veteri vero editione Veneta revocatur ad annum 14. Triumphus autem de Narseo victo actus est Romae tempore vicennalium, anno 303, ut ostendemus infra ad caput 17.

Detractaret Caesaris nomen. Non fuit ille solus qui imperium habere quam expectare mallet. Julianus Caesar eum secutus est; qui Caesaris nomine non contentus, Augustum se appellari et voluit et passus est. Quod ubi ad Constantium Imperatorem perlatum est, ille Leonam Quaestorem suum, ut in libro XX tradit Ammianus Marcellinus, in Gallias cum litteris datis ad Julianum pergere celeri statuit gradu, eum, si saluti suae proximorumque consuleret, [Col. 0313D] tumenti flatu deposito, intra Caesaris se potestatem continere praecipiens. Sed Julianus restitit, sub nomine celsi se imperii multo officiosius pariturum asseverans, ut legitur in Epitome Victoris.

Diocles ante imperium. Infra, cap. 19: Huic purpuram Diocletianus injecit suam, qua se exuit, et Diocles iterum factus est. Epitome Victoris: Diocletianus Dalmata, Anulini senatoris libertinus, matre pariter atque oppido nomine Dioclea, quorum vocabulis, donec imperium sumeret, Diocles appellatus, ubi orbis Romani potentiam cepit, Graium nomen in Romanum morem convertit. Vide Valesium in notis ad Eusebium, pag. 165. Emendandus ergo Flavius Vopiscus in loco a nobis supra relato ex vita Numeriani: ubi legendum Diocles nimium avarus, pro eo quod ibi legitur, Diocletiane.

Summa felicitate regnavit. Vide quae adnotamus infra, ad caput 17.



CAPUT X.
[Col. 0314A]

Scrutator rer. futur. Aurelius Victor: Namque imminentium scrutator, ubi fato intestinas clades, etc.

Quidam ministrorum. Et hic quoque locus aperte ostendit librum istum esse Lactantii. Similia enim omnino ipse habet in libro quarto Institutionum, cap. 27: Nam cum diis suis immolant, si assistat aliquis signatam frontem gerens, sacra nullo modo litant, nec responsa potest consultus reddere vates. Et haec saepe causa praecipua justitiam persequendi malis Regibus fuit. Cum enim quidam ministrorum nostrorum sacrificantibus Dominis assisterent, imposito frontibus signo deos illorum fugaverunt, ne possent in visceribus hostiarum futura depingere. Quod cum intelligerent aruspices, instigantibus iisdem daemonibus quibus prosecrant, conquerentes prophanos homines sacris interesse, egerunt principes suos in furorem ut expugnarent Dei templum. Quo loco, ut illud obiter admoneam, lapsus graviter est Josephus Isaeus, putans heic agi de templo Jovis, Apollinis, vel cujusvis alterius daemonis [Col. 0314B] expurgato, cum tamen hic locus intelligendus sit de Ecclesia, sive de corpore Christianorum, ut recte ista explicat laudatus supra Cuperus. Nam eo tempore quo principes acti sunt in furorem ut expugnarent Dei templum, Diocletianus non erat apud Nicomediam, sed in Oriente, ut docet Lactantius: qui quod in libro quarto dixit de expugnato Dei templo explicat de perniciois et injustis Diocletiani jussis, qui non eos tantum qui sacris ministrabant, sed universos qui erant in palatio sacrificare jussit, et milites etiam cogi praecepit ad nefanda sacrificia. Itaque prima illa militum persecutio incidit in annum 302. Neque certe furore, sed pietate potius opus est ad expurgandum templum: ad expugnandum vero templum sive corpus Christianorum, quod Deus, qui in templo Christianorum colebatur, sacra turbasset quibus Imperatores operam dabant, furor animum addidit. Melius Thomasius, qui vocem expugnarent heic retinuit, aliam rejecit: quoniam si legeremus [Col. 0314C] expurgarent, per Dei templum esset intelligendum Apollinis vel alterius hujusmodi, quod Lactantius non templum Dei, sed daemonis profanum domicilium nominasset. Sed idem tamen hujus loci sensum assecutus non est. Existimat enim heic per templum intelligi viros illos Christianos, qui sacrificiis intererant, qui martyrio affecti sint ob querelas daemonum et eorum sacerdotum, cum certum sit heic agi de Ecclesia in universum. Errandi itaque occasio fuit VOX expurgarent, quam quaedam edititiones habent pro expugnarent. Porro legendum esse expugnarent docent sex vetusti codices Bibliothecae regiae, totidem Colbertinae, item alii duo vetusti codices Bononienses, quos et Thomasius et Isaeus viderunt; ut testatum fecit Latinus Latinius in ora sui Lactantii, quem mecum pro amicitia nostra communicavit clarissimus et eruditissimus conterraneus meus Antonius Faure, Doctor Theologus Parisiensis, et Praepositus Ecclesiae Remensis. Quo etiam modo Petrus Ciaconius legendum esse monuit in margine Lactantii [Col. 0314D] sui, quem mihi utendum dedit idem vir clarissimus. Atque ita sane habent vetus illa editio Romana, Veneta, anni 1521, et Basileensis Xysti Betuleii.

Immortale signum. Lactantius, lib. IV Institut. cap. 27: Quos signum immortale munierit tanquam inexpugnabilis murus. Alibi dixit coeleste signum.

Tagis. Puto haec oratorio more dicta esse, quia Tages Thuscus fuit olim magnus aruspex et magister aruspicum. Arnobius, libro secundo adversus Gentes: Antequam Thages Thuscus oras contingeret luminis, quisquam hominum sciebat, aut esse noscendum condiscendumque curabat, an fulminum casus aut extorum aliquid significaretur in venis? Ubi vide observationes Gebharti Elmenhorstii. Hinc illud Ammiani Marcellini ex libro XVII, pag. 101: In Tageticis libris legitur Vejovis fulmine mox tangendos adeo hebetari, ut nec tonitrum, nec majores aliquos possint audire [Col. 0315A] fragores. Sic hunc locum emendavit Henricus Valesius, cum antea legeretur Tagetis Thusci. In veteri codice ms. bibliothecae Colbertinae scriptum est Tagetinicis.

Praepositi. Nomen id dignitatis militaris, et quidem post Tribunos, qui tamen praeerant cohorti perinde ac Tribuni, ut observat Henricus Valesius ad Ammianum Marcellinum. Lactantius, cap. 46 istius historiae: Scribuntur haec in libellis pluribus, et per Praepositos Tribunosque mittuntur. Ex eorum numero fuit Dorotheus ille cujus encomium enarrat Eusebius, lib. VIII Hist. eccles., cap. I, ut ex Actis martyrum Indis et Domnae collegit idem Valesius.

Milites cogi. Recte itaque adnotat Eusebius in eodem capite primo libri octavi, orsam primum persecutionem fuisse ab iis qui militabant. Neque tum illa processit ulterius.

Bithyniam. In veteri codice legitur Bethaniam, manifesto errore. Certum quippe est ea quae deinceps narrantur, peracta esse apud Nicomediam Bithyniae [Col. 0315B] metropolim.



CAPUT XI.

Mater ejus. Galerii Maximiani, quam Romulam supra vocavit.

Deor. Montium cultrix. Commodianus, lib. I, cap. 21: Monteses deos dicitis. Sic enim legitur in vetustissimo codice ms. sancti Albini Andegavensis, ex quo instructiones Commodiani descripsit Jacobus Sirmondus, cum in utraque editione Rigaltii scriptum sit: Montes et deos dicitis. Male. Nam vel ipse titulus, qui Montesianis inscriptus est, admonebat retinendam esse lectionem veteris exemplaris. Difficile est autem interpretari qui fuerint dii montenses. Nam vetus Inscriptio Romana, in qua istorum deorum mentio extat, eorum explicationem reddit difficiliorem. Habetur apud Gruterum, pag. 21:

ARAM. JOVI. FULGERATORIS. EX. PRECEPTO. DEORUM. MONTENSIUM VAL. CRESCENTIO. PATER. DEOR. OMNIUM. [Col. 0315C] ET. AUR. EXUPERANTIUS. SACERDOS. SILVANI. CUN. FRATRIBUS. ET SORORIBU. DEDICAVERUNT.

Porro alii fuere Monteses, qui commemorantur a Praedestinato, lib. I, cap. 69. et in Constitutione Honorii Aug. edita in appendice codicis Theodosiani, titulo XII, quos sanctus Augustinus in epistola ad Quodvultdeum vocat Montenses, ut et multi alii, quos recenset vir clarissimus Carolus Dufresnius in verbo Montenses. Hi fuere Donatistae, ut satis notum est vel ex libro secundo Optati Milevitani.

Jejuniis insistebant. Sic Maria, ancilla Tertulli principalis, ut in actis ejus legitur: Natale itaque filii celebrante Tertullo, cum impuris idolis vanisque simulacris hostias immolaret, Maria incumbebat jejuniis.

Inter se. Id est, inter Diocletianum Aug. et Maximianum Caesarem: quod sequentia docent.

Illos libenter mori. Sulpitius Severus, in libro secundo Hist. eccles., de hac ipsa persecutione loquens: Quippe certatim tum gloriosa in certamina ruebatur. Nihil vulgatius in actis martyrum, quam voces [Col. 0315D] illae ultroneae: Christianus sum, mori volo, et caetera hujusmodi. Hinc sancta illa Christianorum invidia erga defunctos, quod digni non fuissent eorum mortis esse participes, ut Valerii in Actis sancti Pontii martyris. Hinc etiam quorumdam calidus zelus ac pius, ut ita dixerim, furor sese ultro morti ac tormentis offerentium; adversus quos exarsit Mensurius, episcopus Carthaginensis, ut testatur sanctus Augustinus in Breviculo Collationum cum Donatistis, lib. III, cap. 13, ubi docet scriptam a Mensurio fuisse epistolam ad secundum episcopum Tigisitanum, in qua legebatur: Eos qui se offerrent persecutionibus non comprehensi, et ultro dicerent se habere scripturas quas non traderent, a quibus hoc nemo quaesierat, displicuisse Mensurio, et ab eis honorandis eum prohibuisse Christianos. Quo etiam spectat canon LX Eliberitanus. Elegans autem est et cumprimis memorabilis locus Pontii Diaconi in Vita sancti Cypriani, ubi loquens [Col. 0316A] de fuga ejus cum ad martyrium quaereretur ait: Fuit vero formido illa, sed justa, formido quae Dominum timeret offendere, formido quae praeceptis Dei mallet obsequi, quam sic coronari. Dicata enim in omnibus Deo mens, et fides divinis admonitionibus mancipata, credidit se, nisi Domino latebram tunc jubenti paruisset, etiam ipsa passione peccare. Hinc denique quorumdam preces ad martyres, orantium ut martyrii consortes esse mererentur; ut Eulampiae in Menologio Graecorum ad diem decimam Octobris in tomo secundo antiquae lectionis Henrici Canisii. Sufficiunt enim haec exempla ex multis ac prope innumeris quae recitari facile possent.

Alior. culpae adscriberet. Eutropius, lib. IX: Diocletianus moratus callide fuit, sagax praeterae, et admodum subtilis ingenio, et qui severitatem suam aliena invidia vellet explere. Eadem de illo narrat Suidas, ingenio fuisse dicens vario et callido, sed singulari prudentia et acumine vitia naturae saepe celavisse, res omnes asperiores in alios conferendo.

[Col. 0316B] Proprio adv. Christianos odio. Lactantius, lib. V Institut. cap. 11, de hac ipsa persecutione loquens: Alii suo proprio adversus justos odio.

Tollendos esse. Acta passionis sancti Salvini episcopi et martyris: Pars major populi clamabant, dicentes: Christiani tollantur, et voluptas constat.

Timentes. Lactantius, ibidem: Alii prae nimia timiditate plus ausi sunt, quam jubebatur.

Gratificari volentes. Idem, ibidem: Nonnulli ut placerent, et hoc officio viam sibi ad altiora munirent.

Appollinem Milesium. Hanc historiam narrat Eusebius in libro secundo de Vita Constantini, cap. 1, sed non explicat ad cujus Apollinis templum pertineat. Tradit Pausanias in Arcadicis Xerxem Darii filium Milesiis ademisse aeneum Apollinem qui in Branchidis fuerat, quem multis post annis Seleucus iisdem remisit. Branchidae porro locus erat in agro Milesio supra Panormum portum, celebris Apollinis oraculo, quem Iones et Aeoles olim consulere solebant, [Col. 0316C] ut ex libro primo Herodoti observat Henricus Valesius ad Ammianum Marcellinum, pag. 382. Lactantius, lib. VII Institut., cap. 13: Polytes quidam consuluit Apollinem Milesium. Macrobius, lib. I Saturnal., cap. 17: Meandrius scribit Milesios pro salute sua immolare.

Ut div. relig. inimicus. Nimirum justos viros in terris degentes, id est, Christianos, obstare sibi quo minus vera praediceret, atque idcirco falsa ex tripode oracula reddi, ut docet Eusebius in libro secundo de vita Constantini. Quae verba transcripsit et sua fecit auctor Actorum sancti Georgii martyris apud Surium.



CAPUT XII.

Ad Sept. Kal. Mart. Recte. Hoc enim die signantur Terminalia in veteri Kalendario Romano, quod editum est tempore Constantini, et ab Herwarto et Bucherio factum publici juris. Sanctus Augustinus, lib. VII de Civitate Dei, cap. 7: Terminalia mense Februario celebrari dicunt, cum fit sacrum purgatorium [Col. 0316D] quod vocant februum. Dies igitur primus istius persecutionis, quod notandum est, fuit VII kalendas Martias, ipso Terminalium die; quod probatur etiam ex cap. 48, ut illic observabitur.

Agentib. cons. senib. amb. Id est, Diocletiano et Maximiano Herculio, quos anno Christi 303 Consules VIII et VII fuisse constat. Haec porro verba certo indicant tempus istius persecutionis, de quo tanta contentione inter se digladiantur viri docti. Nam Onuphrius, Baronius, Petavius, ne singulos commemorem, contendunt eam coepisse anno Christi trecentesimo secundo; Scaliger, Valesius et alii multi, anno sequenti; quorum opinionem esse veram probat hic locus Lactantii. Nam praeterea apparet ex cap. 17 ista contigisse paulo ante quam Diocletianus Romam pergeret. Atqui certum est eum Romam profectum esse anno decimo nono imperii sui exeunte, ibique triumphasse de Narseo Rege Persarum, ut recte notat Josephus [Col. 0317A] Scaliger ad Chronicon Eusebii. Praeterea Lactantius infra, cap. 48, historiam istius persecutionis colligens, cum dixisset edictum Constantini et Licinii pro Christianis, quo pax data est Ecclesiae, propositum fuisse Nicomediae die iduum Juniarum, Constantino et Licinio ter consulibus, ait ab eversa ecclesia Nicomediensi usque ad restitutam fuisse annos decem, menses plus minus quatuor. Atqui si a die septimo kalendas Martias anni 303 (quo diruta est ecclesia Nicomediensis) usque ad diem iduum Juniarum anni 313 colligas, invenies ab eversa ecclesia illa usque ad restitutam fluxisse annos decem, menses tres, dies novemdecim. Denique persecutionem coepisse anno 303, hinc etiam probari potest quod Eusebius, lib. VII, cap. 16, ait eam post octavum annum aliquantisper remittere coepisse. Nam si tempora numeres a festis paschalibus anni 303, usque ad mensem Aprilem anni 311, quo Galerius Maximianus in extremis agens persecutionem quiescere jussit, facile reperies annos octo integros effluxisse ab initio persecutionis, et initium [Col. 0317B] noni fuisse. Itaque remittere coepit post annum octavum, ut observavit Eusebius. Quare argumenta quae Petavius in lib. XI de doctrina temporum, cap. 32, adducit ex Sulpitio Severo, ut probet persecutionem coepisse anno 302, infirma esse constat, cum eo fundamento nitantur, quod ea desierit anno 312, quam certum est nonnisi anno demum sequenti conquievisse.

Simulacrum Dei quaeritur. Nimirum ut inter paganos, qui non putabant templa esse posse sine simulacris. Et tamen Plinius, lib. II, cap. 7, dixerat: Effigiem Dei formamque quaerere imbecillitatis humanae reor. Simulacris itaque carebant ecclesiae Christianorum, ut pluribus observat Desiderius Heraldus ad librum sextum Arnobii. Vide etiam Casaubonum in Notis ad Alexandrum Severum Aelii Lampridii.

Scripturae incenduntur. Narrat ista Eusebius, lib. VIII Hist. eccles., cap. 2, ac plures alii quos supervacaneum esset commemorare. Res enim est notissima. [Col. 0317C] Hinc natum contumeliosum traditoris vocabulum adversus eos qui metu poenarum libros divinos tradiderant judicibus imperialibus. Qua de re consulendi in primis Africani scriptores, praecipue vero Donatista ille, qui descripsit Acta sanctorum martyrum Saturnini, Dativi et sociorum. Neque interim omittenda gesta purgationis Caeciliani episcopi Carthaginensis et Felicis episcopi Aptungitani.



CAPUT XIII.

Postridie. Id est, sexto kalendas Martias. Hoc igitur die propositum est Nicomediae edictum Diocletiani et Maximiani adversum nostros, coepta jam persecutione. Verum Eusebius, lib. VIII, cap. 2, scribit propositum fuisse mense Martio, appetente die festo dominicae passionis; et auctor Chronici Alexandrini propositum ait die 25 Martii, ipso die paschae. Ista vero sic conciliari posse mihi videntur, ut primo quidem edictum illud propositum fuerit Nicomediae, velut in civitate regia, 6 kalendas Martias, deinde missum ad caeteras imperii civitates, mense quidem Martio propositum [Col. 0317D] in eo loco ubi tum Eusebius habitabat, in Palaestina mense Aprili, Alexandriae vel alibi ipso die Paschae.

Carerent omni honore. Ista sic expressit Ruffinus apud Eusebium lib. VIII, cap. 2: Si quis inter nostros alicujus honoris praerogativa muniretur, sublata hac maneret infamis.

Libertatem non haberent. Haec apertius explicantur ab Eusebio, lib. VIII, cap. 2, secundum interpretationem Ruffini. Reliqui enim interpretes sensum legis non satis feliciter assecuti sunt. Sic ergo habet Ruffinus: Si quis servorum permansisset Christianus, libertatem consequi non posset. Primum enim poenae constitutae sunt adversus honoratos, tum adversus plebem, postremo adversus servos; quibus adempta omnis spes libertatis, si permansissent in professione religionis Christianae. Ut constet falli virum alioqui eruditissimum Henricum Valesium, qui in Notis ad [Col. 0318A] Eusebium, p. 164, ait hanc Ruffini interpretationem ferri non posse. Longius etiam aberravit Nicephorus Callistus, qui lib. VII, cap. 3, ita intellexit hunc locum edicti, ut putaverit servis libertatem datam esse, qui Christianismum abjurarent. Attamen vir clarissimus Gisbertus Cuperus putat Lactantium heic non respicere ad servorum libertatem, et Valesii sententiam ita probat, ut de ea ne dubitandum quidem existimet. Verum cum Ruffinus fuerit utriusque linguae peritus, tum proximus temporum quibus ista fuerant constituta, valde probabile est illum scisse et vim verborum Eusebii, et quonam modo res gesta fuisset in ea persecutione Diocletiani. Praeterea melior fuisset conditio servorum quam honoratorum, si nullae adversus eos poenae fuissent constitutae. Verisimilior videretur opinio clarissimi Dodwelli locum istum interpretantis de libertis. Sed ne ego eam amplectar obstat semper auctoritas ejusdem Ruffini.

Quod edictum quidam. Ex silentio Lactantii, qui tum Nicomediae erat, satis datur intelligi ignotum [Col. 0318B] fuisse nomen istius hominis, quia haud dubie de plebe erat. Nam si fuisset vir illustris et secularium honorum praerogativa conspicuus, ut eum describit Eusebius, qui ita vel fando audiverat, vel ex traditione majorum acceperat, ejus nomen neque ignorasset Lactantius, neque tacuisset, et ad Eusebium quoque pervenisset. Intererat quippe rei publicae christianae, ut nomen illius viri cunctis Ecclesiis innotesceret, qui magnum illud facinus fuerat ausus. Quare suspecta mihi valde sunt quae in vetustis quibusdam martyrologiis leguntur ad diem septimam mensis Septembris, ubi descriptis Ruffini verbis Eusebium interpretantis, haec facta dicuntur a quodam beato Joanne. Nam cum ex Lactantio et Eusebio certo colligatur virum hunc statim productum statim morti traditum fuisse, adeoque expirasse exeunte Februario, quomodo fieri potest ut natalis ejus dies incidat in mensem Septembrem, tam procul ab initio persecutionis? Ac sane licet illorum martyrologiorum auctoritas [Col. 0318C] apud me vacillet, assentiri tamen non possum clarissimo viro Godefrido Henschenio, qui tomo tertio Februarii, p. 107, contendit hanc historiam intelligi debere de sancto Georgio martyre, quem passum ait Nicomediae anno Christi 303, die 23 mensis Aprilis, instante dominicae et salutiferae passionis solemnitate. Praeterquam quod enim certum est persecutionem coepisse exeunte Februario, et cum qui edictum diripuit ac conscidit eodem mense extinctum fuisse, duobus videlicet mensibus ante diem vigesimam tertiam mensis Aprilis, Acta illa sancti Georgii, quae Henschenius edidit, non id dicunt, et tot fabulis ac portentosis narrationibus plena sunt, ut plane constet nihil boni sanique ex illis posse colligi. Una Alexandrae Imperatricis historia, quae cum Christiana esset, capite damnata dicitur a Diocletiano ipso proferente sententiam, historia est quae omnia poetarum figmenta superat, cum certum sit, ut dicemus paulo post, nullam aliam Diocletianum toto principatus sui tempore conjugem habuisse, quam Priscam. Praeterea, [Col. 0318D] cum ipse Henschenius scribat pascha incidisse anno 303, in diem 18 Aprilis, et dominicam passionem in diem decimam sextam, planum est hanc historiam non posse intelligi de sancto Georgio, qui, si passus fuit anno quo pascha incidit in diem 18 Aprilis, ut vult Henschenius, certe passus non est imminente solennitate Paschali, sed post transactos dies festos. Atqui hoc erat validius Henschenii argumentum sumptum ex praefatione libri Eusebiani de martyribus Palaestinae, ubi scriptum est edicta de destruendis ecclesiis et comburendis sacris codicibus proposita fuisse in Palaestina mense Aprili, cum salutaris passionis dies immineret. Quod ut verum esse potest ratione Palaestinae, falsum est ratione Nicomediae, ubi certum est edictum fuisse propositum 11 kalendas Martias, prostridie Terminalium.

Etsi non recte. Ruffinus apud Eusebium, lib. VIII, cap. 5: Calore nimio fidei ignitus, tamquam reprehenderet [Col. 0319A] imprudentem et intempestivum illius ardorem pro fide Christi.

Victorias Gothor. et Sarmat. Quia imperatores se in titulo edicti vocabant Gothicos et Sarmaticos, ut in veteri Inscriptione, quam refert Cuspinianus in libro de Caesaribus, pag. 135. In titulo autem edicti posita fuerunt non solum nomina Diocletiani et Maximiani imperatorum, sed etiam Constantii et Galerii Maximiani Caesarum, ut facile colligi potest ex historia passionis sanctorum martyrum Saturnini, Dativi, Felicis et sociorum, et ex martyrio sanctarum Agapes, Chioniae et Irenes.

Legitime coctus. Modus coquendi Christianos vivos explicatur infra, cap. 21. Legitime autem coctum dixit, quia coctus erat secundum leges quas Augusti tulerant; sicut lib. V Institut., cap. 11, legitima sacra vocat ea, quae secundum veterem morem fiebant, quia mos vim legis obtinet. Eadem ratione dixit, lib. VI, cap. 9, injurias hostibus legitime inferri, scilicet postquam, servato belli jure, bellum per legatos denuntiatum [Col. 0319B] et indictum est. Fallitur enim heic vehementer Josephus Isaeus, qui vocem legitime ironice positam putat hoc loco esse, quia videlicet non intellexit veram ejus significationem.

Cum admirabili patientia. Verba sunt Ruffini interpretantis et explicantis Eusebium. Continuo omni in eum crudelitatis genere desaevientes, ne hoc quidem solum efficere quiverunt, ut eum moestum aliquis videret in poenis, sed laeto atque hilari vultu, cum jam viscera in suppliciis defecissent, spiritus tamen laetabatur in vultu. Ex quo tortores sui gravius cruciabantur, quod omnia suppliciorum genera consumebant in eum quem ne tristem quidem ex his reddere poterant.



CAPUT XIV.

Subjecit incendium. Eusebius, lib. VIII, cap. 6, agens de hoc incendio, nescire se fatetur quo casu excitatum fuerit. Alii palatium fulmine ictum conflagrasse [Col. 0319C] scribunt, ut Constantinus in oratione ad sanctorum coetum, cap. 25.

Omnes suos prot. praec. In veteri codice legitur: omnes suos protinus cepit. Nos emendavimus.

Data potestate. Lactantius, lib. V Institut., cap. 11, de hac ipsa persecutione agens: Accepta enim potestate, pro suis moribus quisque saeviit. Alii prae nimia timiditate plus ausi sunt quam jubebatur. Alii proprio adversus justos odio, quidam naturali mentis feritate, nonnulli ut placerent, et hoc officio viam sibi ad altiora munirent. Aliqui ad occidendum praecipites extiterunt, sicut unus in Phrygia, qui universum populum cum ipso pariter conventiculo concremavit.

Torquebant. Sic scriptum est in veteri libro: sed supra ultimam lineam, ut fere fit, appositum est signum quod ostenderet legendum esse torquebantur, manifesto sane errore. Atque hunc esse fontem plurimorum erratorum quae in vetustis auctoribus occurrunt, nos saepe deprehendimus in codicibus manuscriptis. Librarii enim primo describebant libros, [Col. 0319D] qui deinde tradebantur emendatoribus. Isti vero frequenter bonam lectionem vertebant in malam per speciem emendationis.

Erant certantes. Lactantius in loco paulo ante laudato: Itaque in excogitandis poenarum generibus nihil aliud quam victoriam excogitant.

Familiam Caesaris. Id est, Galerii. Hanc itaque placuit excipere, tanquam abominabile esset ullum scelus adversus Diocletianum suspicari de familia Caesaris, et ne auctores incendii, qui ex domo ejus prodierant, detegerentur, si locus inquisitioni datus fuisset.

Profectione parata. Bellum ea tempestate nullum, quod sciam. Sed ita contumaciter et superbe egit homo vesani ac ferocis animi, ut hoc agendi modo Diocletianum vehementius impelleret ad excidium christianae religionis, quem videbat molliter hactenus tanto operi incumbere.



CAPUT XV.
[Col. 0320A]

Filiam Valeriam. Nuptam Galerio Maximiano Caesari, quae miseram vitam traduxit post mortem mariti, et miserabili morte cum matre periit, sub imperio Licinii, ut docet Lactantius in fine hujus operis. Ex qua narratione pessumdatur omnino conjectura illustrissimi cardinalis Baronii, qui ad annum 294 scribit filiam Diocletiani, quae conjugio juncta fuit Galerio Maximiano, haud diu post nuptias fuisse superstitem, cum nulla ejus memoria extet in antiquioribus monumentis, sed nec ex ea proles aliqua legatur esse suscepta. Addit deinde patrem, ut filiae defunctae memoriam consecraret aeternitati, Pannoniae partem ejus nomine institui atque cognominari voluisse; citatque in eam rem librum XIX Ammiani Marcellini. Verum id non dicit Marcellinus, sed tantum eam Pannoniae partem ad honorem Valeriae Diocletiani filiae et institutam, et ita cognominatam. Referam autem ipsa ejus verba: Valeriam venit, partem [Col. 0320B] quondam Pannoniae, sed ad honorem Valeriae Diocletiani filiae et institutam, et ita cognominatam. Porro nec institutam a Diocletiano, nec cognominatam, sed a Galerio Maximiano docet Aurelius Victor in libro de Caesaribus: Provinciam uxoris nomine Valeriam appellavit. His ita constitutis, tanquam certa essent, addit Baronius Diocletianum, cum Valeriae morte resoluta esset affinitas quae inter cum et Galerium contracta erat, quam in sua cognatione haberet gradu propinquiorem virginem, eam illi foedere nuptiarum conjungere festinasse: Susannam nimirum filiam Gabinii germani Caii papae, qui ambo Diocletiano sanguine conjuncti erant, utpote nati ex fratre ejusdem Diocletiani, ut patet ex Actis ejusdem sanctae Susannae. Verum tota haec Historia ruit, ruente fundamento super quo posita fuerat, id est, morte Valeriae, quam diu supervixisse Galerio constat. Adeo autem periculosi sunt magnorum virorum errores, ut hic Baronii lapsus plerosque viros doctos secum [Col. 0320C] traxerit, Odoricum Raynaldum, Joannem Bollandum et alios.

Conjugem Priscam. Quae postea, vivo adhuc marito, in exilium cum filia Valeria projecta est a Maximino, et demum jussu Licinii capite plexa, ut docebit Lactantius in fine hujus operis. Sed hic se offert ingens difficultas. Nam in vetustis Actis sanctae Susannae virginis, quae martyrium Romae consummasse scribitur sub imperio Diocletiani, mentio est Serenae Augustae uxoris ejusdem principis, quae occulte Christiana erat, ubi dies natalis ejus consignatus est ad diem 17 kalendas septembres. Gravis sane difficultas, si de Actorum illorum veritate et auctoritate constaret. Sed cum illa multa eaque magna suppositionis indicia habeant, tum ex hoc sane capite falsa esse probantur, quod Serenam uxorem Diocletiani fuisse volunt. Quippe ostensurus sum Diocletiano nullam aliam toto principatus sui tempore uxorem fuisse, quam Priscam. Etenim si ea mater Valariae fuit, ut sane fuit, necesse est eam Diocletiano nupsisse antequam [Col. 0320D] is fieret imperator, id est, ante annum Christi 284, cum Valeria Galerio Maximiano juncta matrimonio sit anno 293, aetatis suae ut minimum duodecimo. Vixisse autem tum Priscam matrem ejus hinc certo colligitur, quod diu postea superstes fuit, et anno tantum 313 extincta est post victoriam, quam Licinius reportavit de Maximino. Haec monumenta non senserat illustrissimus Annalium ecclesiasticorum conditor, Cardinalis Baronius: et tamen suspicabatur futuros, qui eam de Serena Augusta Historiam in dubium revocarent, quod nulla penitus de ea mentio alibi habeatur, neque apud scriptores ethnicos, neque in antiquis inscriptionibus; ac tanquam ei difficillimae quaestioni finem imposuisset, interrogat litteratulos, si his displiceat nomen Serenae Augustae, ut dicant quonam alio nomine Diocletiani conjux Augusta ab antiquioribus dicta inveniatur, et cum non invenerint, non faciant de nomine controversiam. Satisfactum est igitur cumulatissime interrogationi [Col. 0321A] ejus. Rejecta itaque supposititia illa Diocletiani uxore, videamus an Eleutheria, quam vir clarissimus, Hadrianus Valesius in defensione disceptationis suae de Basilicis uxorem Diocletiani fuisse collegit ex Vita Vigilii papae, quae extat in gestis pontificalibus, quae vulgo tribuuntur Anastasio Bibliothecario, vere Diocletiani uxor fuerit. Venerat Vigilius Constantinopolim ex praecepto Justiniani et Theodorae; et, cum ad ea cogeretur quae facere nolebat, ait: Ut video, non me fecerunt venire ad se Justinianus et Theodora piissimi principes, sed hodie scio quod Diocletianum et Eleutheriam inveni. Ex hoc itaque loco collegit vir ille clarissimus Eleutheriam Diocletiani uxorem fuisse, quod certum sit illic comparationem institui inter Justinianum et Diocletianum, et inter Theodoram Justiniani conjugem et Eleutheriam, propterea Diocletiani uxorem. Verum ex argumentis quae adversus Serenam allata sunt efficitur etiam Eleutheriam, sive Lutheriam, ut est in vetustissimo codice manuscripto 417 bibliothecae Colbertinae, aut Leutherem, [Col. 0321B] quomodo scriptum legitur in codice 733 bibliothecae regiae, non fuisse uxorem Diocletiani, cum certum sit, ut antea dixi, nullam aliam eum uxorem habuisse quam Priscam, toto principatus sui tempore. Erravit ergo Vigilius in Historia, aut corruptus in hoc loco est Gestorum pontificalium liber. Sane in codice 736 ejusdem bibliothecae Colbertinae ita habetur: Sed hodie scio quod Diocletianum et Decium, vel Leutherium inveni. Jam ergo foemina illa in virum mutata est. Porro ex his quae hactenus dicta sunt de Serena et Eleutheria facile colligere quivis potest quae fides adhibenda sit Historiae sancti Georgii Martyris, in qua scriptum est Alexandram imperatricem, Diocletiani conjugem, viso quodam insigni miraculo in persona Martyris perpetrato, veritatem agnovisse, id est, Christi fidem esse amplexam. Haec nimirum est Alexandra, Diocletiani conjux, mater conjugis Maximiani, ut refertur in Vita ejusdem Georgii, cujus fragmentum in tomo tertio Aprilis, pag. 103, edidit [Col. 0321C] Godefridus Enschenius. Eamdem defunctam ab inferis oratione sola ejusdem Georgii revocatam tradit Nicephorus Callistus, lib. VII, cap. 15.

Pollui coegit. Ex hoc loco vir doctissimus Henricus Dodwellus collegit in dissertationibus Cyprianicis Diocletiani uxorem Priscam et filiam ejus Valeriam fuisse christianas; eamque sententiam confirmat auctoritate Eusebii, qui lib. VIII, cap. 1 Hist. Eccles., commemorans ea quae persecutionem Diocletiani antecesserunt, ait uxores imperatorum palam ac publice fuisse christianas, et ea quae religionis suae erant, tam verbis quam factis libere exequendi coram imperatoribus potestatem ab ipsis habuisse. Nam quamvis imperatores non nominet, qui hanc facultatem dederunt uxoribus suis, haec tamen Lactantii verba innuere videntur intelligi debere de Diocletiano et Galerio. Atenim si illae vere christianae fuerunt, quomodo existimari potest sacrificio fuisse pollutas, etiam coactas? Quis enim credat foeminas principes in edito loco constitutas non fuisse [Col. 0321D] ausas refragari, cum pueri et mulierculae, ut in libro quinto Divinarum Institutionum, cap. 13, ait Lactantius, tormentis non cederent; Eunuchi vero necari maluerint, quam negare fidem Christi, quam impio sacrificio pollui? Praeterea ubicumque de Prisca et Valeria agitur in hoc libro, nullum illic vestigium religionis earum; cujus tamen mentionem fecisset Lactantius, saltem cap. 2, ubi describens earum exitum, ait illis pudicitiam et conditionem exitio fuisse.

Eunuchi necati. Et inter hos Petrus, cujus martyrium describit Eusebius, lib. VIII, cap. 6. Item Indes, ut produnt Acta martyrii ejus.

Ad exustionem rapti. Confirmat ista Eusebius ibidem, scribens imperiali jussu quotquot Nicomediae erant Dei cultores acervatim cum suis familiis, alios gladio, alios flammis consumptos periisse.

Mari mergebantur. Eusebius ibidem: Alios quoque [Col. 0322A] innumerabiles vinctos et scaphis impositos carnifices in profundum mare projecere. Idem in libro de Martyribus Palaestinae, cap. 6, narrans martyrium Agapii, ait illum appensis ad pedes ejus lapidibus medio mari submersum esse.

Homo non adeo clemens. Herculium Maximianum fuisse hominem asperum, crudelem ac inhumanum tradunt vetusti Scriptores. Eutropius, lib. IX: Herculius autem propalam ferus et incivilis ingenii, asperitatem suam etiam vultus horrore significans. Item lib. X: Vir ad omnem asperitatem saevitiamque proclivus, infidus, incommodus, civilitatis penitus expers. Etiam Diocletianus, qui summum imperium cum eo communicaverat, ejus asperitatem reprehendere solitus erat, ut docet Flavius Vopiscus in D. Aureliano. Vide etiam Julianum imperatorem in libro de Caesaribus.

Parietes dirui passus est. Contra Eusebius, lib. VIII, cap. 13, aperte scribit Constantium neque ecclesiarum aedes, sive conventicula, ut hic dicit Lactantius, [Col. 0322B] itemque Ruffinus in versione hujus loci Eusebiani, subvertisse, nec quicquam adversus nostros esse molitum.

Verum Dei templum. Id est, hominem christianum. Lactantius, lib. V Instit., cap. 8: Cujus templum est, non lapides, aut lutum, sed homo ipse, qui figuram Dei gestat; quod templum non auro et gemmarum donis corruptibilibus, sed aeternis virtutum muneribus ornatur. Idem, lib. VI, cap. 25: Non templa illi congestis in altitudinem saxis extruenda sunt: in suo cuique consecrandus est pectore. Et infra: Secum denique habeat Deum semper in corde suo consecratum, quoniam ipse est Dei templum. Idem, lib. II, cap. 2, lib. VI, cap. 10, ait hominem esse Dei simulacrum.



CAPUT XVI.

Praeter Gallias. Libellus precum Constantino M. oblatus a Donatistis apud Optatum Milevitanum, lib. I: Rogamus te, o Constantine optime imperator, quoniam [Col. 0322C] de genere justo es, cujus pater inter caeteros imperatores persecutionem non exercuit, et ab hoc facinore immunis est Gallia, petimus ut e Gallia nobis judices dari praecipiat pietas tua. Galliae ergo fuerunt immunes ab hac persecutione, quod illic imperaret Constantius benignissimus imperator, et qui, ut Eusebius tradit, persecutionis adversum nos concitatae expers omnino fuit, et cultores Dei sub ipsius imperio degentes ab omni noxa et injuria immunes servavit, ac neque Ecclesiarum aedificia subvertit, nec novi quicquam adversus nos statuit. Quin et Eutropius in initio libri decimi dicere videtur Gallicum sanguinem non fuisse fusum in hac persecutione. Loquens enim de Constantio, ita ait: Hic non modo amabilis, sed etiam venerabilis Gallis fuit, praecipue quod Diocletiani suspectam prudentiam, et Maximiani sanguinariam temeritatem imperio ejus evaserant. Sed adversus haec reclamant historiae nonnullarum Galliae civitatum ac provinciarum, quae suos martyres hac persecutione ad Deum translatos praedicant, ita [Col. 0322D] ut vix ulla civitas fuerit intra Gallias, quae tum non dicatur maduisse sanguine Christianorum. Ista sic conciliari possunt, initio quidem Gallias a persecutione non fuisse prorsus immunes, occupato videlicet Constantio contra barbaros (ut illustrissimus episcopus Monspeliensis Franciscus Bosquetus ait in libro quarto Historiarum Ecclesiae Gallicanae, cap. 2) ac pro consuetudine, et solito Gentilium furore multos christianos in Galliis caesos fuisse. Confirmat haec Eusebius in fine libri de martyribus Palaestinae: Nam quae ulterius sitae sunt regiones, inquit, Italia videlicet tota, et Sicilia, Gallia quoque, et quaecunque ad occasum solis porriguntur, Hispania, Mauritania et Africa, cum vix duobus primis persecutionis annis integris furorem belli expertae essent, divini numinis praesentissimum auxilium et pacem brevi sunt consecutae. Hunc tamen locum ita intelligi vult doctissimus Dodwellus in Dissertationibus Cyprianicis, ut annum [Col. 0323A] illum Occidentalis imperii tractum Eusebius praecipuis Provinciis nominatis designaret, nec ultra secundum persecutionis annum ipsum in toto illo tractu durasse indicaret, ac tamen interim Gallias ab ea immunes fuisse. Ac sane ejus argumentatio multam veri speciem habet, et in hanc ego sententiam facile transirem, nisi constaret Eusebium nominatim Gallias exprimere voluisse.

Tres bestiae. Id est, Diocletianus, Maximianus Herculius et Galerius Maximianus. Perstat itaque Lactantius in sententia, et Constantium Galliis imperantem non ponit in numero persecutorum.

Flaccinum praefectum. Bithyniae, in qua praesidatum gessit Hierocles, antequam praefecturam Aegypti, qua eum ornatum fuisse in annotationibus ad Eusebium, pag. 177, docet Henricus Valesius, administraret. Crudelem autem fuisse Flaccinum hinc colligitur, quod eum Lactantius vocat non pusillum homicidam. Eadem tempestate vixit Flavianus praefectus Aegypti, cujus mentio extat in Menologio [Col. 0323B] Graecorum ad diem octavam Julii, quod editum est ab Henrico Canisio in tomo secundo lectionis antiquae.

Hieroclem. Hic locus confirmat conjecturam illustrissimi cardinalis Baronii, qui sequentia Lactantii verba, quae nos descripturi sumus ex libro quinto Divinarum Institutionum, existimaverat esse intelligenda de Hierocle. Fuit autem Hierocles praeses Bithyniae, uti jam dictum est, et multam carnificinam de Christianis exercuit.

Auctor et consiliarius. Lactantius, lib. V Instit., cap. 2: Alius eamdem materiam mordacius scripsit, qui erat tum e numero judicum, et qui auctor in primis faciendae persecutionis fuit.

Priscillianum. Bithyniae praesidem, ut legitur in Menologio Graecorum ad diem 12 mensis Junii: Eodem die sanctae martyris Antoninae. Apud Nicaeam Bithyniae, Diocletiano et Maximiano imperatoribus, Priscilliano praeside, Antonina in christinae fidei confessione constanter perseverans, demum gladio percussa, [Col. 0323C] martyrio coronata est. Eadem habentur in Martyrologio Romano.

Adversarium vicisti. Cyprianus, epist. 7 ad Rogatianum et caeteros confessores: Quantum dolemus ex illis quos tempestas inimica prostravit, tantum laetamur ex vobis, quos diabolus superare non potuit. Hortamur tamen per communem fidem, per pectoris nostri veram circa vos et simplicem charitatem, ut qui adversarium prima hac congressione vicistis, gloriam vestram forti et perseveranti virtute teneatis.

Zabulum. Id est, diabolum. Sic apud Commodianum, lib. II, cap. 17: Cuncta de Zabuli pompa; et cap. 18: Aut tota Zabuli pompa; et lib. I, cap. 35: Zabolicam legem omnes omnino vitate. Rursum lib. II, cap. 31: Germine Zabolico ut faciatis turbe pronate. Referimus autem haec loca juxta fidem veteris codicis. Nam editio diversa est. Nihil vulgatius quam Zabuli vox in antiquis libris. Eadem ratione scribebant Zaritorum pro Diaritorum, ut in collatione prima Carthaginensi, cap. 139. Quod cum non animadverteret [Col. 0323D] Papirius Massonus, heic pro Hipponensium Zaritorum, quae est vera lectio, scripsit Hyppensis Zaritorensis: quam lectionem retinuit etiam Petrus Pithoeus in sua editione collationis Carthaginensis. Quare in veteri Notitia Africae, quam Sirmondus edidit, et post eum Chiffletius, pro eo quod illic legitur, Marianus Hippzaritensis, scribendum est Marianus Hipponensium Zaritorum, id est, Diaritorum, sive Diarrhytorum, ut apud Plinium, lib. V Hist. naturalis, cap. 4. Sic etiam, apud Commodianum, Zacones pro Diaconibus. Numiziam quoque pro Numidia legi in veteri codice ms. bibliothecae Colbertinae.

Triumphasti. Lactantius, lib. IV Institut. cap. 26: Postremo etiam mortem suscipere non recusavit, ut homo illo duce subactam et catenatam mortem cum suis terroribus triumpharet.

Jucundum spectaculum. Cyprianus, epist. 9: O quale illud fuit spectaculum Domino, quam sublime, quam [Col. 0324A] magnum, quam Dei oculis sacramento ac devotione militis ejus acceptum!

Elephantos. Nam et elephantos ad currum junxerunt Antiqui, ut patet ex Lampridio in vita Antonini Heliogabali, et ex aliis locis. Auctor est Flavius Vopiscus, in triumpho quem D. Aurelianus egit de Zenobia et Tetrico, elephantos viginti praecessisse. Joannes abbas Biclarensis ad annum 9 Justini Imperatoris adnotat Justinianum Ducem Romanae militiae 24 elephantos Constantinopolim direxisse pro triumpho, qui de Persis devictis agendus erat. Vide Sirmondum, in notis ad panegyricum Anthemii, apud Sidonium, et Bulengerum in libro de Triumphis, cap. 21.

Dominatores dominantur. Passiva significatione, ut apud Ciceronem, in libro primo Officiorum: O domus antiqua, heu quam dispare dominare domino! Virgilius in secundo Aeneidos: multos dominata per annos.

Desiit provocare. Emissus est Donatus e carcere extremis Galerii Maximiani temporibus, ut legitur infra, cap. 35.



CAPUT XVII.
[Col. 0324B]

Felicitas ab eo recess. Nimirum a Diocletiano, quem per totos viginti annos imperii fuisse felicem produnt antiqui historiarum scriptores. Neque opus est referre testimonia singulorum. Sufficiet unicus auctor panegyrici Maximiano et Constantino dicti in nuptiis Faustae. Sic ergo ille: Sed pro fecto exegit hoc ipsa varietas et natura fortunae, cui nihil mutare licuerat dum vos imperium teneretis, ut illa viginti annorum continua felicitas intervallo aliquo distingueretur.

Perrexit Romam. Diocletianus, duabus de causis, ut vicennalia celebraret, et triumphum ageret de Narseo rege Persarum ante aliquot annos victo. Hoc enim anno actus est triumphus, non autem anno decimo octavo imperii, ut putavit Henricus Valesius, qui propterea cum triumpho conjunxit vilitatem annonae, quam imperatores jussisse docent Fasti Idatiani, tamquam id ab eis post triumphum constitutum [Col. 0324C] esset in gratiam populi Romani. Recte igitur Scaliger in animadversionibus ad Chronicon Eusebii adnotat, triumphum a Diocletiano et Maximiano actum anno vicesimo imperii, aliquot mensibus antequam purpuram deponerent. Sed postremum illud falsum. Nam retinuerunt adhuc imperium fere per sesquiannum, ut postea videbimus. Porro triumphum actum esse tempore vicennalium, quod nobis incumbit probandum, patet ex capite decimo Lactantii, ubi, post narratam victoriam de Persis, ait Diocletianum in Orientem profectum, et annum illic egisse qui persecutionem antecessit, deinde hyematum venisse in Bithyniam, ac tum quidem captum consilium destruendarum ecclesiarum, et mense Februario sequenti coeptam persecutionem. Igitur certum est Diocletianum non fuisse Romae anno 18 imperii sui, quo eum triumphasse contendit Valesius secutus Eusebium, quem propterea reprehendit Josephus Scaliger. Sane, quod negari non potest, in vulgatis Chronici Eusebiani editionibus, et in plerisque [Col. 0324D] antiquis exemplaribus, triumphus ille notatur in anno 18 Diocletiani. Verum in vetustissimo et optimo codice Colbertino, et in aliis antiquis quos Pontacus vidit, ponitur in anno 19, sed praepostero ordine, cum antecedat historiam persecutionis. Quae fuit occasio errandi clarissimo Valesio. Probabile autem est dilatum tamdiu a Diocletiano triumphum de Persis, ut eum conjungeret cum festis vicennalium, et ea sic faceret clariora atque celebriora. Nunc referenda sunt Eusebii verba: Diocletianus et Maximianus Augusti insigni pompa Romae triumpharunt, antecedentibus currum eorum Narsei conjuge, sororibus, liberis, et omni praeda qua Parthos spoliaverant. Eadem habet Eutropius in fine libri noni, ubi ait, Diocletianum et Herculium deposuisse purpuram post triumphum inclytum quem Romae ex numerosis gentibus egerant, pompa ferculorum illustri, qua Narsei conjuges, sororesque et liberi ante currum ducti sunt. [Col. 0325A] Sed emendandus heic est Eutropius, ubi de conjugibus Narsei ante currum ductis loquitur. Quippe Sextus Rufus in duobus locis, et Eusebius in Chronico, qui accepisse videtur ex Eutropio, de una tantum Narsei uxore loquuntur. Igitur Diocletianus in Oriente fuit anno 302, eoque exeunte venit Nicomediam; ineunte anno 303, coepta persecutione, Romam postea profectus est, ut triumphum ageret et vicennalia celebraret.

Vicennalium diem. Haec agenda erant ineunte anno vigesimo imperii; et non uno solum die agebantur, sed continuatis diebus, ut patet etiam ex his, quae de Romano martyre narrat Eusebius in libro de martyribus Palestinae. Ad ista Diocletiani quod attinet, certum est ea Romae celebrata fuisse per mensem integrum, cum Lactantius dicat illum iis solemnibus celebratis, impatientem et aegrum animi prorupisse ex urbe, et tredecim dies tolerare non potuisse, ut Romae potius quam Ravennae procederet consul. Porro Diocletianum eo ipso anno vicennalia celebrasse, quo coepta est persecutio adversus Christianos, [Col. 0325B] vel hic locus evincit, celebrata autem fuerunt eo anno, quo ipse consulatum octavum agebat. Nam prorupit ex urbe paucis diebus ante kalendas Januarias, quibus nonus consulatus illi deferebatur.

Kalendas decembr. Quoniam imperium Diocletiani fundus est istius historiae, res postulare videtur ut ejus initia brevi sermone constituamus, ut finis tandem imponatur dissidiis quae ex ea occasione emerserunt inter viros doctos. Ac de anno sane quo is ad remp. administrandam accessit, non arbitror ambigi nunc posse, cum eum fuisse annum Christi 284 luculenter probaverit in libro XI de Doctrina temporum, cap. 30, vir istarum et multarum aliarum rerum peritissimus Dionysius Petavius. Denique, si persecutio adversus Ecclesiam commota est anno Christi 303, ut certum faciunt plurima loca istius Lactantianae lucubrationis, quae nos supra retulimus, commota autem sit anno imperii Diocletiani 19, ut omnes consentiunt, negari non potest principatum ejus incipere [Col. 0325C] ab anno 284 exeunte. Major itaque difficultas est in constituendo die quo factus est imperator. Ante Petavium persuasum erat hominibus eruditis illum Palilibus ipsis, id est 11 kalendas maias, a militibus imperatorem esse salutatum; quam sententiam, ut falsam, merito refellit idem vir eruditissimus et addit: Resipiscant itaque deinceps Chronologi omnes, et hanc de primo Diocletianei imperii die tam levi imo nullo argumento subnixam, dediscant, ac meliore commutent. Gratiae vero Alexandrino illi Chronico debentur, cujus auctor ex actis publicis diem nobis designat, quo primum Chalcedone Diocletianus imperator est appellatus, nimirum 15 kal. octobres. Si Petavius nunc viveret, certus sum eum, ut erat veri amantissimus, gloriam constitutae illius diei, quam falso tribuit auctori Chronici Alexandrini, redditurum Lactantio, et 15 kal. octobres mutaturum in 12 kal. decembres, quem diem Lactantius docet fuisse natalem imperii Diocletiani, quo vicennalia Romae celebraturus erat. Atque eo modo solvitur difficultas, quam Valesius in annotationibus [Col. 0325D] ad Eusebium, pag. 175, indicavit, nimirum ex eo quod Eusebius dicit Romanum die 17 novembris martyrium consummasse, cum Diocletiani vicennalia agerentur, cum, si illud verum est, sequi videatur primum diem imperii Diocletiani incidere in mensem novembrem, non autem in septembrem, ut tradit auctor Chronici Alexandrini. Incidit itaque in mensem novembrem, sed posterius die decima septima ejusdem mensis. Sed adversus haec vir clarissimus Antonius Pagius opponit 12 kal. decembrium diem a Lactantio tributum vicennalibus Diocletiani non esse natalem ejus, sed Maximiani Herculii: quod ex eo quoque probat, quod in libro tertio codicis Justinianei descripta sit lex Diocletiani data idibus octobris, Carino II et Numeriano consulibus, id est, eo anno quo nos quoque scripsimus illum fuisse factum imperatorem, adeoque certum sit eum ad principale fastigium fuisse evectum diu ante 12 kal. decembris. [Col. 0326A] Sane fateor istud esse magni momenti, si constaret certam esse lectionem. Verum, cum in codice Justinianeo unica tantum istiusmodi lex reperiatur, quae propterea auctoritatem ab aliis ejusdem temporis mutuari non potest, et in quatuor vetustis codicibus bibliothecae regiae, septem Colbertinae, tum etiam in tribus qui fuere Petri Pithoei, viri clarissimi, adscriptum non sit tempus quo data est, in uno autem regio, in uno Colbertino, et in tribus Pithoeanis dicatur esse Diocletiani et Maximiani Augustorum et Caesarum, patet nihil hinc boni firmique accipi posse ad constituenda initia imperii Diocletianei; adeoque etiam post illam Pagii observationem nobis liberum est existimare veram esse quam ex Lactantio concepimus opinionem de die quo idem Augustus ad imperium primo pervenit; praesertim cum Fasti Idatiani doceant Maximianum imperatorem fuisse levatum kalendis aprilis, non vero 12 kal. decembris.

Libert. p. r. ferre n. poterat. Immoderatam videlicet, eo acriorem, quod intermissa erat. Magnam enimvero [Col. 0326B] oportuit fuisse populi Romani petulantiam et loquendi libertatem, quae Diocletianum, satis bonum alioqui Principem, si persecutionem adversus nostros motam excipias, coegerunt urbem relinquere sic praecipitanter. Eadem licentia Constantinum etiam movit, ut Romam relinqueret et sedem imperii alio transferret, ut in libro secundo historiarum suarum narrat Zozimus. Quamquam alia causa transferendi imperii habetur in donatione Constantini.

Prorupit ex urbe. Tertio decimo kalendas Januarii, post terminata vicennalia. Nam vicennalium festa duraverunt per mensem integrum, ut jam diximus.

Nonus consulatus. Haec etiam evincunt persecutionem excitatam esse anno Christi 303, cum nonum consulatum Diocletiano destinatum fuisse dicat ad kalendas Januarias, quae proximae post commotam persecutionem fuerunt. Nonus enim consulatus Diocletiani incidit in annum Christi 304.

Deferebatur. A senatu nimirum. Sed ista explicanda [Col. 0326C] sunt. Nam certum est nominationem consulum fuisse tum prorsus in potestate imperatorum. Itaque senatus non designabat quidem consules, ut olim, sed eos declarabat, eis insignia consulatus tradebat, et sic quodammodo consulatum deferre ac tribuere videbatur. Ita nos docet Valerianus imper. in oratione ad Aurelianum, qui postea fuit imperator, apud Flavium Vopiscum: Nam te consulem hodie designo, scripturus ad senatum, ut tibi deputet scipionem, deputet etiam fasces. Haec enim imperator non solet dare, sed a senatu, quando fit consul, accipere. Itaque Diocletianus sibi consulatum destinaverat in annum sequentem; et, si mansisset Romae, ejus insignia pro more consulum accepisset a senatu. Sed tredecim dies tolerare non potuit ut sumeret, propter nimiam populi Romani licentiam.

Ravennae. Discedens igitur Roma Diocletianus profectus est Ravennam, qua rectum iter est in Illyricum et Bithyniam.

Procederet consul. Aelius Lampridius in Heliogabalo: [Col. 0326D] Denique kal. Januariis, cum simul tum designati essent consules, noluit cum consobrino procedere. Fasti Idatiani Diocletiano II et Aristobulo: His coss occisus est Carinus Margo, qui ipso anno cum Aristobulo consul processerat. Chronicon Alexandrinum, pag. 641: Diocletianus imperator 15 kalendas Octobr. Chalcedone renuntiatus, 5 kalendas Octobres Nicomediam purpuratus intravit, et kalendis Januariis consul processit. Antiquorum consulum processio, ut ego quidem arbitror, et ut sunt omnia ferme initia, modesta erat et simplex. Postea vanitas et ambitio multa addidit, quae dein omnem modum excessere. Hinc illa querela Flavii Vopisci in D. Aureliano: Vidimus proxime consulatum Furii Placidi tanto ambitu in Circo editum, ut non praemia dari aurigis, sed patrimonia viderentur, cum darentur tunicae subsericae, lineae paragaudae, darentur etiam equi, ingemiscentibus frugi hominibus. Factum est enim ut jam divitiarum sit non [Col. 0327A] hominum consulatus, quia utique si virtutibus defertur, editorem spoliare non debet. Perierunt casta illa tempora, et magis ambitione populari peritura sunt. Profusa autem plurimorum liberalitas in editione consulatus varias extorsit principum leges, quibus modum ponerent immensitati donorum, ut colligitur ex novella 105 Justiniani, qui processiones consulum enumerat per annum septem, et statuit quomodo illae celebrandae sint. De munificentia ejusdem Justiniani in editione primi consulatus sui vide Marcellinum comitem.

Profectus hyeme. Henricus Valesius in notis ad Eusebium, pag. 168, disputans adversus Josephum Scaligerum, qui contendit Diocletiani triumphum actum esse Romae anno imperii ejus vigesimo, aliquot mensibus antequam purpuram deponeret, adversus eum, inquam, disputans Valesius, ait istam opinionem ferri non posse, quod ex ea sequatur Diocletianum hyberno tempore triumphasse, et media adhuc hyeme ab urbe Roma profectum Nicomediam venisse. [Col. 0327B] Quorum neutrum probabile est, inquit, cum nec triumphi per hyemem agi solerent ab imperatoribus Romanis, nec Diocletiani aetas ac valetudo tam longi itineris laborem hybernis mensibus sustinere valuerit. Haec tamen, quae absurda visa sunt viro clarissimo, vera sunt, et ea pro veris agnovisset ipse, si hanc Lactantii lucubrationem vidisset. Nam et certum est triumphum actum eodem tempore quo vicennalia, et Diocletianum Roma profectum hyeme, saeviente frigore, et dein Nicomediam venisse, non quidem ipsa hyeme, sed post aestatem sequentem. Neque verum est quod paulo post subdit idem Valesius, morbum illum quo Diocletianus de statu mentis paululum deturbatus est primum Nicomediae eum corripuisse paulo post excitatam ab eo persecutionem. Neque id dicit Constantinus. Is morbus eum corripuit post triumphum et vicennalia, cum in itinere esset, ut heic scribit Lactantius.

Ripae strigae. Quo tempore hunc Lactantii librum [Col. 0327C] emisimus, monuimus aut locum hunc cubare in mendo, aut ripae Strigae nomine intelligi debere oram Propontidis circa Nicomediam. Conjecturam nostram non putavit vir clarissimus Thomas Sparkius esse veram; ideoque eruditam sane et elegantem dissertationem edidit ut ostenderet, ripae Strigae nomine quidvis potius intelligi, quam oram Propontidis; et, post longos circuitus de significatione vocis Strigae et de ripa Danubii, pronuntiavit isthic intelligi ripam Danubii, sive Istri, quo vectum ait Diocletianum aegrum usque ad Pontum Euxinum. Verum Lactantius non ait illum navigio peregisse iter suum, sed per circuitum ripae: quod manifeste evincit illud terra fuisse confectum, cum secundum Ulpianum, lib. LXVIII ad Edictum, quod in ripa fit non videatur in flumine factum. Confecit ergo Diocletianus iter suum terra, nimirum per ea loca quae in Itinerario Antonini describuntur per ripam a Viminacio Nicomediam, quae est ipsa ripa Istri, cujus meminit etiam [Col. 0327D] Ovidius, lib. I de Ponto, eleg. IX:

Stat vetus urbs ripae vicini nominis Istri,
quo loci poeta intelligit Istrum Antonini, seu Istropolim Plinii, Ptolemaei, tabulae Peutingerianae, et aliorum. Quin et legiones riparienses vocabantur quae locatae erant in ripa Istri, uti patet ex notitia imperii. Ister autem est idem fluvius qui a jugo Abnobae montis ortus Danubius dicitur, donec perventum est Axiopolim, ubi Danubium accipere nomen Istri tradit Ptolemaeus. Axiopolim porro sitam fuisse inter Sucidavam et Capidavam videre est apud eumdem Ptolemaeum, in Itinerario Antonini, et in tabula Peutingeriana. Itaque Diocletianus, relicta Ravenna, post hyemem iter ingressus, per viam publicam, quae in eodem Itinerario descripta est et in tabula Peutingeriana, pervenit Nicomediam sub exitum mensis Novembris, id est, per Veronam, Altinum, Concordiam, Aquileiam, Sirmium, Taurunum, Viminacium, [Col. 0328A] et hinc per ripam Strigam, sive Istricam, per Cuppas et caetera loca, usque ad Dorostolum, Sucidavam, Axiopolim, Capidavam, Istrum, Develtum, Burtudizum, Drisiparam, Heracleam, Byzantium, Pantichium, Libyssam, et hinc statim Nicomediam. Haec loca nominavi, quia inter illa quae ad ripam Istricam sunt majorem habent celebritatem, et quia eorum magna pars notata est in constitutionibus quibusdam Diocletiani codice Justinianeo comprehensis, quae progressum itineris ejus demonstrare videntur. Nam ex ea quae data est Ravennae 15 kal. Aprilis anno 304 colligitur, eum Ravenna digressum non esse ante mensem Martium, eumque Veronae fuisse 14 kal. Junias docet lex alia illic eo die lata. Hinc profectus est Aquileiam, Sirmium, Taurunum, Viminacium, ubi eum aliquandiu substitisse colligi posse videtur ex legibus ibidem datis, sive subscriptis, ab excessu mensis Augusti usque ad kalendas Octobris. Dorostoli deinde eum fuisse liquet 12 et 11 kal. Novembris. Tertio dein kal. erat Develti, 3 Non. Burtudizi, [Col. 0328B] 6 Idus Heracleae, 5 kal. Decembris Nicomediae. Ista colligi possunt, ut dixi, ex legibus Diocletiani quae extant in codice Justinianeo. Nolim tamen contendere ista esse omni ex parte vera, cum sciam illum iisdem diebus aliorum annorum potuisse esse in iisdem locis. Affero tantum conjecturam meam, quae satis mihi videtur esse probabilis. Si quis tamen eam non probaverit, potest eam rejicere ut falsam, et judicio suo frui, praesertim si non obscuras dissentiendi causas habeat.

Circum dedicaret. Apud Nicomediam, quam vir aedificandi cupidissimus urbi Romae coaequare studebat.

Anno p. v. repleto. Id est, ut ego arbitror, 12 kalendas Decembres. Sic enim postulat sensus. Sane postea Lactantius cum aliquo intervallo memorat Idus ejusdem mensis. Non deposuit ergo purpuram Diocletianus anno Christi 304, ut placuit viris eruditissimis, sed altero post actum triumphum et celebrata [Col. 0328C] vicennalia, id est, anno Christi trecentesimo quinto. Melius igitur Scaliger, qui in animadversionibus ad Chronicon Eusebii ait, Diocletianum deposuisse purpuram aliquanto tardius quam vulgo censent viri docti, eo inter caetera argumento, quod certum sit Diocletianum gessisse decimum consulatum, et dici non possit eum fuisse consulem post depositam purpuram. Nam Cassiodorus ait Diocletianum et Maximianum deposuisse purpuram eo anno quo Diocletianus decimum et Maximianus septimum consulatum agebant. Quod etiam legitur in vetustissimo codice ms. bibliothecae regiae litteris uncialibus scripto, qui inscriptus est Chronica Georgii Ambianensis episcopi. Quanquam, ut verum fatear, decimus ille Diocletiani consulatus mihi multum suspectus est, et valde huc inclino, ut existimem conflatum esse per errorem ex illis verbis Fastorum. Item decies et Maximiano septimum, quae referenda sunt ad Maximianum Herculium et Galerium Maximianum. Ista tamen non impediunt [Col. 0328D] quin abdicatio facta dicatur anno trecentesimo quinto, praesertim cum res eadem aliis adhuc testimoniis probetur. Nam cum Zozimus scribat, a consulatu Chilonis et Libonis, quo Severus ludos seculares exhibuit, centum et unum annos effluxisse usque ad eum quo Diocletianus et Maximianus abdicaverunt, quem falso notat incidere in Diocletiani IX et Maximiani VIII consulatum, et Scriptorum omnium consensu ludi illi seculares anno Christi 204 celebrati fuerint, luce clarius est rem quae centesimo primo post anno gesta est anno Christi 305 evenisse. Quod adeo verum est, ut cum Joannes Fridericus Herwardus in capite 230 suae chronologiae retulisset hunc Zozimi locum, in eaque sententia esset ut Diocletianum abdicasse anno 304 censeret, centum et unum annos, qui a ludis Severi usque ad annum abdicationis fluxerant, sic interpretari coactus est, ut utrumque extremum eo numero includi assereret, 204 nimirum, et 304. Videbat enim quod si inciperet ab anno 205 [Col. 0329A] ut par erat, numerus annorum centum et unius non congrueret cum anno abdicationis imperii, quam, ut dixi, putavit anno 304 evenisse. At, si scivisset eam sequenti tantum anno peractam, non redactus fuisset in has angustias. Porro abdicationem contigisse anno quo diximus probatur etiam ex capite 44 Lactantii, in quo ille scribit annum octavum nuncupationis Maximini cognomento Dazae completum fuisse kalendis maiis anni quo ille pugnam commisit cum Licinio: quae cum pugnata fuerit anno 313, consequens est Diocletianum abdicasse, et Maximianum fuisse nuncupatum Caesarem anno 305 kalendis maiis.

Celari mortem. Ut fieri olim solebat post mortem principum. Nam id de Augusto narrat Tacitus in libro primo Annalium, de Constantino Ruffinus, l. I, cap. 11 Historiae ecclesiasticae. Possunt inveniri etiam alia exempla. Sed ista tanti non sunt.

Kal. Martiis. Anni sequentis, id est, anni trecentesimi quinti. Nam, cum certum sit Diocletianum vicennalia [Col. 0329B] celebravisse Romae anno 303, et hinc digressum medio decembri, Nicomediam pervenisse post aestatem anni 304, et Circum dedicavisse anno post vicennalia repleto, id est, mense novembri, deinde ita aegrotasse, ut mortuus crederetur idibus decembribus, manifestum est kalendas martias, quae post idus illas subsecutae sunt, incidisse in annum 305, adeoque adhuc eo tempore Diocletianum fuisse imperatorem. Sed paulo post eum visuri sumus cum Galerio deliberantem de abdicando imperio.

Demens factus est. Eusebius, lib. VIII, cap. 13, recte hunc Diocletiani morbum, cujus vi demotus est de mentis suae statu, accidisse ait post acta vicennalia, et post motam adversus nostros persecutionem. Recte quidem. Sed idem tamen in eo castigandus est, quod vicennalia ab eo expleta ait antequam bellum inferret Christianis, cum ex Lactantio teste oculato constet motam primo persecutionem, vicennalia deinde acta exeunte anno. Meminit autem [Col. 0329C] amentiae Diocletiani et Chrysostomus oratione in sanctum Babylam martyrem.



CAPUT XVIII.

Exemplum Nervae. Qui senio gravis, ac ideo se contemni videns, Trajanum adoptavit, eodemque die in senatu Caesarem designavit, ut Xiphilinus tradit ex Dione. Eamdem causam adoptionis affert Plinius in panegyrico: O novum atque inauditum ad principatum iter! Non te propria cupiditas, proprius metus, sed aliena utilitas, alienus timor principem fecit. Et infra: Ut dare posset imperium imperator qui reverentiam amiserat, auctoritate ejus effectum est cui dabatur. Simul filius, simul Caesar, mox imperator et consors tribunitiae potestatis.

Indecens esse. Heic incipit dialogus inter Diocletianum et Galerium, isto socerum urgente ad deponendum imperium, altero repugnante. Quod valde animadvertendum est. Hactenus enim existimavimus spontaneam fuisse Diocletiani abdicationem, et longo [Col. 0329D] tempore meditatam: quod certe evidentissime colligebatur ex vetustis auctoribus, qui vulgatas tantum historias scribebant, arcana rerum non noverant. At Lactantius, qui Nicomediam a Diocletiano fuerat accitus, qui frequens erat in palatio, melius totam hanc historiam scire potuit, quam illi qui postea animum ad scribendas historias appulerunt.

Invaserat vel Inhiaverat. In veteri codice legitur invenerat.

Dispositionem. Formam constituendae seu regendae reipublicae. Recepta tum erat ea vox. Epistola D. Aureliani ad Flavium Arabianum, apud Flavium Vopiscum: Nunc tuum est officium, Arabiane jucundissime, elaborare ne meae dispositiones in irritum veniant. Valeriani epistola ad Ragonium Clarum, apud Trebellium Pollionem in triginta Tyrannis, cap. 17: Dispositionem Balistae prosequere. Hac in forma remp. vides. Vide Lactantium, lib. II Institut., cap. 16 [Col. 0330A] lib. III, cap. 7 et 10, et Jacobum Gothofredum, ad titulum codicis Theodos. De proximis.

Disposit. conservari. Ut quia ipse primus orbem Romanum in quatuor partes divisisset, quarum duas a duobus Augustis, reliquas duas a duobus Caesaribus in spem imperii allectis teneri instituerat, jam et ipse hanc dispositionem non immutans, sed custodiens, cederet imperio cum sene Maximiano, et se Constantiumque, qui tum Caesares erant, Augustos diceret, in istorum vero loco duos novos Caesares faceret. Daret exemplum posteris quomodo conservari oporteret immensum reipublicae corpus.

Inter duos concordiam. Proponebat tacite Galerius exemplum Diocletiani et Maximiani Herculii, qui per tot annos mira concordia imperium tenuerant, ut ostenderet rem non esse difficilem. Re autem vera res est difficillima concordia, praesertim ubi summa potentia est; recteque Tacitus in libro quarto Annalium scribit potentiam et concordiam eodem loci esse vix posse. Idem lib. XIII, loquens de Seneca et Burrho, [Col. 0330B] rectoribus juventae Neronis imperatoris, annotat tanquam rem difficilem et extraordinariam eos pari in societate potentiae fuisse concordes. Denique discordia quae postea fuit inter Constantinum et Licinium, qui Romanum imperium aequa potestate tenebant, probavit concordiam difficile servari inter duos imperatores.

Minor et extremus. Infra cap. 20: Nam Constantium, quamvis priorem nominari esset necesse, contemnebat. Haec loca ostendunt priorem in adoptione locum datum esse Constantio, haud dubie propter nobilitatem generis, quod referebat ad Claudium imperatorem. Sed de hoc postea.

Illyrico vel. Codex vetus Illyricum. Idem autem valet in hoc loco vox vel, ac id est. Neque enim vera est observatio Cuperi, censentis Illyricum non fuisse ad ripam Danubii, sed ad mare Adriaticum. Nam Moesia utraque, quae est ad ripam Danubii, pertinebat ad Illyricum, ut satis notum est. Carpi vero et Bastarni, [Col. 0330C] quos a Galerio victos postea ait idem vir clarissimus, erant Transdanubiani.

Ita plane. Familiaris Lactantio phrasis. Lib. I divinar. Institut., cap. 11: Ita plane. Nam cum idem neque virginibus neque maritatis unquam pepercisset. Et lib. II, cap. 11: Ita plane: quemadmodum vulgus existimat mortuorum animas circa tumulos et corporum suorum reliquias oberrare.

Illor. filios nuncupari. Aequum sane ac rationi consentaneum erat quod proponebat Diocletianus, ut filius Herculii Maxentius et Constantii filius Constantinus fierent Caesares, ne principum filii privati viverent. Sed contra obtinuit pervicax Galerius, et alios Caesares fecit, praesente etiam Constantino.

Neque patrem. Eadem de Maxentio referuntur in Epitome Victoris. Is Maximianus (Leg. Maxentius, ut patet etiam ex libro XI Historiae miscellaneae) carus nulli unquam fuit, ne patri aut socero quidem Galerio. Erat ille, ut vulgo scribitur, Herculii Maximiani filius. Sed tamen paulo ante in eadem Epitome ista leguntur: [Col. 0330D] Genuit ex Eutropia Syra muliere Maxentium et Faustam conjugem Constantini, cujus patri Constantio tradiderat Theodoram privignam. Sed Maxentium suppositum ferunt arte muliebri tenere mariti animum laborantis auspicio gratissimi partus coepti a puero. Hanc enim ego lectionem merito, ut opinor, reliquis praefero. Historiam hanc confirmat incerti panegyricus Constantino dictus post victum Maxentium, cujus auctorem esse Nazarium putabat vir doctissimus Petrus Pithoeus: Ut enim omittam illa quae non decet comparari, quod erat ille Maximiani suppositus, tu Constantii pii filius: ille despectissimae pravitatis (Leg. parvitatis), detortis solutisque membris, nomine ipso abusiva appellatione mutilato, tu, quod sufficit dicere, tantus ac talis. Auctor fragmenti de Constantio Chloro et Constantino: De cujus origine mater ejus, cum quaesitum esset, Syro quodam genitum esse confessa respondit.

[Col. 0331A] Temulentum, ebriosum. Idem auctor: Severus Caesar ignobilis, et moribus, et natalibus, ebriosus, et hoc Galerio amicus. Censuit enim auctor hujus fragmenti Galerium fuisse ebriosum, quem tamen alibi non facile reperias temulentiae accusatum. Sic ergo ille: Galerius sic ebriosus fuit, ut, cum juberet temulentus ea quae facienda non essent, a Praefecto admonitus constituerit, ne jussu ejus aliquis post prandium faceret. Confudit haud dubie auctor fragmenti Galerium Maximianum cum Galerio Maximino, quem narrat Eusebius lib. VIII, cap. 14, temulentiae et crapulae eo usque obnoxium fuisse, ut in compotationibus insaniret et fureret, et ea imperaret ebrius, quorum postridie sobrium poenitebat. Et ita quidem verba Graeca Eusebii verterunt Christophorsonus et Valesius. At Ruffinus alium sensum his dedit, dicens Maximinum adeo temulentum fuisse, ut insanus et mente captus vini furore putaretur, et ea ebrius fieri juberet, quae die postera se jussisse nesciret. De eodem haec habentur in Epitome Victoris, quae magis congruunt [Col. 0331B] cum interpretatione virorum clarissimorum. Vini, inquit, avidior: quo ebrius, quaedam corrupta mente aspera jubebat, qui cum pigeret factum, differri quae praecepisset in tempus sobrium ac matutinum statuit. Denique victus a Licinio, cum Tarsum profectus esset, neque ullum speraret refugium, angore et metu confugit ad mortem, quasi ad remedium malorum, et prius se cibo infersit ac vino ingurgitavit, ut dicet infra Lactantius cap. 49.

Eum misi ad Maximianum. Audax sane nimium fuit Galerius, qui nondum consulto Diocletiano Severum miserat ad Maximianum, ut ab illo fieret Caesar. Qui locus etiam ostendit quam praeceps et vesanus fuerit Galerius, et quam parum libera ac spontanea Diocletiani abdicatio.

Ut ab eo induatur. Purpura videlicet: quod erat insigne principalis fastigii. Itaque idem Severus ab Herculio postea victus ad Ravennam, vestem et purpuram eidem a quo acceperat reddidit, ut ait infra Lactantius [Col. 0331C] cap. 24.

Ostendens Daiam. Sive Dazam, filium sororis Galerii, ob hoc ipsum Galerium Maximinum dictum in adoptione. Epitome Victoris: Galerius Maximinus sorore Armentarii progenitus, veroque nomine ante imperium Daza dictus.

Jusserat Maximinum. In veteri codice, et heic, et fere semper legitur Maximianum, sueto Graecis Latinisque librariis errore, ut Maximiani et Maximini nomina persaepe confundant. Quoniam vero certum est istum, non Maximianum, sed Maximinum fuisse vocatum, nos ubique emendavimus, ne qua lectorem difficultas remorari posset.

Hominis. Cuperus et Sparkius monent legendum esse ominis: quod ego valde probo.



CAPUT XIX.

Proceditur kal. maiis. Anno Christi 305, ut diximus. Mendum itaque est apud Zozimum et in Fastis Idatianis, ubi ista contigisse dicuntur Diocletiano IX, [Col. 0331D] et Maximiano VIII conss., die kal. aprilis. Alii abdicationem Imperatorum ponunt in die 11 kal. maii, ipsis Palilibus; Labbeus kalendis augusti, nescio quo auctore. Sed nunc neque de anno, neque de die disputare fas est, post tam luculentam et accuratam abdicationis istius historiam, quam nobis exhibet Lactantius.

Constantinum o. intueb. Ex hoc loco et ex pluribus aliis veterum scriptorum testimoniis probari potest Constantinum apud Diocletianum fuisse eo tempore quo ista agebantur. Quare necesse est mendum esse in fragmento de Constantio Chloro et Constantino, pag. 472, ubi scriptum est, Severum et Maximinum Caesares factos, Constantino nihil tale noscente. Ubi legendum est, Constantio, absque quo et abdicatio facta, et Caesares suffecti, ut docet Lactantius.

Maximianus ipse. Galerius, cognomento Armentarius.

[Col. 0332A] Purpuram sumpserat. Magni momenti sunt haec verba, neque leviter praetereunda. Signant enim locum ubi Galerius Maximianus adoptatus est a Diocletiano, nimirum prope Nicomediam. Quippe altum de ea re silentium est apud antiquos historiarum scriptores, nisi quod in Chronico Alexandrino scriptum est Maximianum Jovium et Constantium in consortium imperii adscitos esse Nicomediae. Sigonius, in libro primo de Occidentali imperio, putat id factum esse in Illyrico. Sed errare illum evincit hic locus Lactantantii. Rursum heic annotandum est: Diocletianus et Maximianus sicut uno eodemque die imperium deposuerunt, prior ad Nicomediam, alter apud Mediolanum, ita uno eodemque die Caesares adoptatos ab illis fuisse, Galerium quidem a Diocletiano ad Nicomediam, Constantium vero ab Herculio in Italia, ac forte an Mediolani.

Requiem petere. Hinc haud dubie orta communis opinio Diocletianum semel volentem ac spontaneum imperio exuisse propter senium et infirmam valetudinem, [Col. 0332B] et id ab eo factum post diutinam deliberationem, ut colligunt, et recte, viri docti ex veteri panegyrico, qui Maximiano Herculio et Constantino dictus est post nuptias Constantini et Faustae. Verum Lactantius arcanum istius historiae aperuit, quod se ignorare fassus est Eusebius in libro primo de Vita Constantini, cap. 18, ubi, ait, seniores Augustos nescio quo pacto imperio se abdicasse. Ruffinus, lib. VIII, cap. 15, ait Diocletianum Augustum in id vanitatis atque amentiae pervenisse, quo depositis cum collega pariter Augusto regni insignibus, privati et plebeii post imperium viverent. At Constantinus in oratione ad sanctorum coetum cap. 25, cui astipulari videtur Eusebius, lib. VIII, cap. 13, diserte affirmat Diocletianum ob mentis alienationem sponte se imperio abdicasse: quem Valesius in annotationibus suis refellit, et merito. Sed erat idem Valesius in eo, quod ait consilium de abdicando imperio diu ante persecutionem cepisse Diocletianum, tunc scilicet, cum de Persis [Col. 0332C] aliisque barbaris nationibus Romae triumphavit. Nam ex serie istius lucubrationis Lactantianae constat consilium de abdicando imperio captum fuisse post commotam persecutionem, post reditum Diocletiani ab urbe, post vicennalia repleta, adeoque post difficilem illum morbum, cujus vi demotum de mentis suae statu visum fuisse Diocletianum tradit Eusebius. Praeterea triumphus actus non est ante persecutionem, ut supra ostensum est.

Severum et Maximinum. Fasti Idatiani Diocletiano IX et Maximiano VIII consulibus: His conss. deposuerunt purpuram privati effecti Diocletianus et Maximianus, et vestierunt Severum et Maximinum; Severum quidem Herculius apud Mediolanum, Maximinum Diocletianus ad Nicomediam. Sed male apud Eusebium in Chronico, ubi scriptum est Galerium solum biennio Augustum imperium tenuisse, et anno post seniorum Augustorum abdicationem Maximinum et Severum a Galerio Maximiano Caesares factos. Ita quidem in plerisque editionibus. Sed in Veneta anni 1483, [Col. 0332D] et in antiquis codicibus manuscriptis a Pontaco laudatis, tum etiam in vetustissimo et optimo codice Colbertino, ea desunt quae de Galerio solo imperium per biennium obtinente illic dicuntur, et substitutio Severi et Maximini Caesarum ponitur in eodem anno quo facta est abdicatio. Petavius tamen vulgatam Eusebiani Chronici lectionem propugnat in libro XI de Doctrina temporum, cap. 34, et verba illa de Galerii biennio sic interpretatur, ut is biennio solus, id est, nondum creatis Caesaribus, imperasse dicatur, Caesares autem electos anno illo quo Constantius excessit e vivis. Itaque in libro XIII, qui est chronologicus, colligere se ait ex fragmento anonymi Scriptoris, qui post Ammianum Marcellinum Valesii editus est, Severum aliquanto antea copiis in Italia praefuisse, quam Caesar fieret, neque tam cito eam dignitatem adeptum, sed eodem fere tempore quo Constantinus Constantii filius. Quae omnia falsa esse agnosceret sane [Col. 0333A] Petavius, si librum istum Lactantii videret.

Severum et Maximinum. Certum est haec acta Nicomediae fuisse, ubi tunc erant Diocletianus et Galerius Maximianus. Et tamen Socrates in initio suae historiae, ut quidem verterunt Musculus, Christophorsonus et Valesius, ait Galerium post abdicationem Diocletiani et Maximiani Herculii profectum in Italiam, duos Caesares, Maximinum in Oriente, Severum in Italia constituisse. Aliter vertit Epiphanius scholasticus, et quidem congruentius ad veritatem historiae: Cum Diocletianus et Maximianus Herculius privatam elegissent vitam, et Maximianus Galerius, qui cum eis imperaverat, tenens Italiam, duos Caesares fecisset, Maximinum in Oriente, et Severum in Italia, tunc Constantinus in Britannia patre mortuo ordinatur imperator. Utcumque se res habeat, manifestum est Socratem existimasse Maximinum et Severum factos fuisse Caesares, postquam Italia cessit in ditionem Galerii, quae tempore abdicationis evenerat Constantio. Atque in eadem sententia fuisse videtur etiam [Col. 0333B] Eutropius in initio libri decimi, ubi scribit Galerium, cum Italiam quoque sinente Constantio administrationi suae accessisse sentiret, Caesares duos creavisse. Errat ergo uterque, cum ex Lactantio appareat Caesares factos esse apud Nicomediam eodem tempore quo seniores Augusti deposuerunt imperium . . . Occasio illis errandi, ut arbitror, illa fuit, quod cum Maximianus Herculius abdicasset apud Mediolanum, praesente Severo, qui ab eo factus est Caesar, et ab eo purpuram accepit, crediderunt haud dubie utrumque Caesarem in Italia factum esse a Maximiano, non distinguentes inter Maximianum Herculium et Galerium Maximianum, id vero fieri non potuisse, nisi post abdicationem. Vide Sigonium in libro secundo de Occidentali imperio.

Susum. In superiori parte, in loco signato, ut ait Papias. Veteres dicebant susum, pro sursum, ut pluribus ostendit in suo Glossario vir clarissimus Carolus Dufresnius. Et Rigaltius ad librum secundum [Col. 0333C] Testimoniorum sancti Cypriani ad Quirinum, cap. 28, ubi legitur, vocavit coelum sursum, annotat in Beneventano et Veronensi codicibus legi susum.

Sciscitari vel haesitare. In veteri libro scriptum est stare, et in margine haesitare, per speciem emendationis. Ego utramque lectionem puto falsam esse, et vocem sciscitari melius convenire huic loco.

Constantino repulso. Vel unicus hic locus, quamvis alia argumenta non desint, ostendit Constantinum non fuisse factum Caesarem cum Severo et Maximino. Illud ipsum probatur etiam ex silentio scriptorum illius aevi, et ex quibusdam antiquis inscriptionibus exaratis post abdicationem Diocletiani, et ante obitum Constantii; in quibus post Constantium et Galerium Augustos, Severi et Maximini Caesarum nomina inscripta sunt, omisso nomine Constantini. Harum unam exhibet Onuphrius Pavinius in libro secundo Fastorum, alteram Gruterus, p. 178. Praeterea haec erat dispositio a Diocletiano introducta in administratione reipublicae, quam in perpetuum conservari [Col. 0333D] debere contendebat Galerius, ut quatuor tantum essent principes, duo majores, qui summam rerum teneant, item duo minores, qui sint adjumento, ut docet Lactantius, c. 17 hujus operis. Itaque, cum postea Galerius accepisset mortem Constantii, et Constantinum in loco ejus positum, cum valde cuperet imperium tenere solus, nec tamen vellet ordinem mutare in republica constitutum, maluit collegam Augustum assumere, quam tertium Caesarem extra numerum nuncupare, ut ait Lactantius in capite 25 ejusdem historiae. Ex his quae hactenus dicta sunt manifeste colligitur Constantinum non fuisse factum Caesarem cum Severo et Maximino. Et tamen in Epitome Victoris ista leguntur: Constantius Constantini pater atque Armentarius Caesares Augusti appellantur, creatis Caesaribus, Severo per Italiam, Maximino Galerii sororis filio per Orientem; eodemque tempore Constantinus Caesar efficitur. Negari sane non potest quin Constantinus [Col. 0334A] fuerit Caesar, cum id nummi plures proferant, in quibus visitur imago ejus laureata, cum hac inscriptione: CONSTANTINUS NOB. CAES. In uno vero et praenomina etiam Constantini leguntur hoc modo: FL. VAL. CONSTANTINUS NOB. C. Credidit vir eruditissimus, innixus auctoritati Aurelii Victoris, Constantinum a Maximiano Augusto et socero consecutum esse dignitatem Caesaris eodem mense quo Constantius pater ejus Augustus est renuntiatus. Contra Josephus Scaliger, in animadversionibus ad Eusebium, p. 247, contendit eum non fuisse Caesarem sub patre, sed sub Galerio, tametsi postea annotat nullam historiam referre eum Caesarem a Galerio dictum. Si isthaec Lactantii Historia viris doctissimis nota fuisset, haud dubie ab his scribendis abstinuissent, quae veritati consentanea non sunt. Nam primo certum est, uti diximus, Constantinum non fuisse factum Caesarem cum Severo et Maximino. Deinde non potuit eodem tempore fieri Caesar a Maximiano Herculio, cum apud eum non esset, sed apud Diocletianum. Neque tum Herculius [Col. 0334B] socer ejus erat, quandoquidem Constantinus Faustam Herculii filiam duxit tantum post obitum Constantii, ut dicemus suo loco. Denique videbimus infra Lactantium docere Constantinum Caesarem a Galerio dictum fuisse: quod apud nullum historicum reperiebatur aetate Scaligeri.

Purpuram injecit. Ut eum veste imperatoria indueret ac vestiret quem Galerius veste privata exuerat. Vestire enim est vocabulum quo tum significabantur insignia summae potestatis. Fasti Idatiani: Vestierunt Severum et Maximinum. Et Lactantius in hoc capite loquens de Severo: Misi ad Maximianum, ut ab eo induatur.

Veteranus rex. Eleganter Diocletianum vocat veteranum regem, quia regnaverat per annos viginti integros, tanquam si propterea meruisset privilegia similia iis quae concessa erant militibus qui per viginti annos in legione vel vexillatione militaverant.

In patriam dimittitur. Id est, Diocleam prope Salonas [Col. 0334C] Dalmatiae oppidum, ubi praeclaro otio consenuit.

Scutarius. Varia scutariorum genera fuerunt in palatio imperatorum romanorum, de quibus agit Henricus Valesius in annotationibus ad Ammianum Marcellinum, p. 33.

Protector, mox tribunus. Per eosdem gradus, sed non ita cito, ad imperium pervenerat Constantius. Fragmentum editum ab Henrico Valesio, p. 471: Constantius D. Claudii optimi principis nepos ex fratre, protector primum, exin tribunus, postea praeses Dalmatiarum fuit. Protectores autem dicti sunt ex eo quod principis latus protegerent, et ad custodiam corporis ejus electi erant. Horum alii in comitatu manebant, alii in provincias cum comitibus et magistris militum mittebantur, quidam etiam ad custodiam limitis ex ea schola erant deputati. De his pluribus agit Henricus Valesius in annotationibus ad Ammianum Marcellinum, p. 33, 46, 152.



CAPUT XX.

Senibus expulsis. Id est, Diocletiano et Herculio, [Col. 0334D] quorum primus secessit in Dalmatiam, alter in Lucaniam, ut plerique tradunt.

Solum orbis Dominum. Non quod revera esset solus imperator, cum collegam haberet Constantium, sed quia, cum istum contemneret, illum pro nullo habebat. Apud Socratem quoque, l. I Hist. eccles., c. 11, scriptum est Galerium Maximianum totius imperii clavum tenuisse. Quae benigne intelligenda esse ait Henricus Valesius: Neque enim, inquit, Galerius totius imperii revera clavum tenuit, cum duo alii eodem tempore essent Augusti, Constantinus in Galliis, et Maxentius Romae. Verum summam imperii nihilominus administrasse dicitur, eo quod ipse senior erat Augustus, et a junioribus Augustis instar patris colebatur. Ista viri doctissimi observatio habet aliquid veri, sed non omnia. Nam, quamvis concederem Galerium a Constantino, ut erat ille vir multae civilitatis, cultum fuisse instar patris, certum est non ita cultum fuisse [Col. 0335A] a Maxentio, quamvis socer ejus esset, immo nunquam bene inter eos convenisse, etiam vivente Diocletiano, et bellum inter eos fuisse gravissimum ex eo tempore quo Maxentius sumpsit purpuram, usque ad imperium Licinii.

Priorem nominari. Supra, c. 18, Galerius Maximianus alloquens Diocletianum ait: Si ipse cedere noluisset, se sibi consulturum, ne amplius minor et extremus esset. Eusebius, in libro primo de Vita Constantini, c. 18, ait Constantium, cum seniores Augusti imperio se abdicassent, primum Augustum renuntiatum esse, et primum Augustum appellatum inter quatuor, qui postmodum designati sunt. Idem semper priore loco nominatur in Fastis Idatianis a Zozimo, Eutropio, in codice Justiniani, in veteri inscriptione de consecratione Thermarum Diocletianarum, et in aliquot aliis inscriptionibus, quae apud Cruterum leguntur, pag. 58, 159, 161, 164, 279, 1063. Et tamen Aelius Spartianus in Aelio Vero, et Flavius Vopiscus in Carino, Galerium Maximianum nominant ante Constantium, [Col. 0335B] et id quidem tempore Diocletiani. Sane aequum videbatur ut is qui adoptabatur a Diocletiano, et qui filiam ejus Valeriam habebat uxorem, priorem locum haberet supra eum qui adoptabatur a Maximiano, secundi loci principe. Contra, rationi consentaneum erat ut vir magnae nobilitatis, cujusmodi erat Constantius, non postponeretur homini agresti, pastori pecorum, atque illum post se haberet in administratione reipublicae. Ego crediderim Spartiani et Vopisci testimonia postponenda esse auctoritati veterum inscriptionum, et eorum auctorum qui diserte aiunt primum locum datum esse Constantio: praesertim cum ii qui illum Galerio tribuunt non tractaverint hanc historiam ex professo, sed per transennam et aliud agentes. Quod etiam dicendum est de auctore vitae sancti Procopii martyris, quae habetur in tomo quarto Surii, ubi Galerius primo loco nominatur ante Constantium.

A tribus. Id est, a Galerio, Severo et Maximino.

[Col. 0335C] Licinium v. c. amicum. Idem tradit Socrates, l. I, c. 2, ubi ait Galerium Maximianum abiisse e vita, cum Licinium prius imperatorem creavisset, veterem amicum, et contubernalem suum, qui ex Dacia erat oriundus.

Ne filium nominaret. Ego arbitror hunc istorum et sequentium verborum sensum esse. Cum Galerius Licinium haberet veterem amicum et contubernalem, bonum militia, ut Taciti verbo utar, et victoriae socium, cujus consiliis ad omnia regenda utebatur, noluit tamen illum facere Caesarem, ne filium eum nominaret, cum quo per omnem vitam vixerat velut frater: sed destinata in longum jaciens, eum in locum Constantii, aut brevi morituri, aut certe per vim deturbandi, substituere cogitabat, ut sic Augustum et fratrem nuncuparet. Nam qui fiebant Caesares in filiorum numerum veniebant, et filii Augustorum dicebantur. Qui vero nuncupabantur Augusti fratres imperatorum appellabantur, ut supra vidimus de Maximiano Herculio.

[Col. 0335D] Vicennalia celebraret. Ad exemplum Diocletiani, qui post emensos novemdecim annos imperii Romam veniens, initia vigesimi tanto apparatu celebravit, ut propterea dixerit Sextus Rufus notam esse pompam victoriae, quae sub Diocletiano principe reportata de Persis est. Sed multum eo tempore distabat Galerius a vicennalibus suis. Nam ex capite 35 hujus libri colligitur ea celebrari debuisse kalendis martiis, quae mortem ejus subsecutae sunt. Igitur mortuus est anno ex quo Caesar factus est decimo nono ineunte, cum obierit mense maio, qui fuit proximus ante diem vicennalium. Mortuus est autem cum ageret octavum consulatum, ut scriptum est in hac historia et in Fastis Idatianis. At, si ista vera sunt, quomodo fieri potest ut Galerius imperaverit annis uno et viginti? Tot enim numerantur a consulatu Tiberiani et Dionis, quo Galerius dicitur factus Caesar, usque ad consulatum ejus octavum. Deinde ipse in [Col. 0336A] hoc libro Lactantii, c. 18, docet se eo tempore quo Diocletianum impellebat ad abdicationem, jam per annos quindecim in Illyrico ad ripam Danubii luctasse cum gentibus barbaris, interim dum alii intra laxiores et quietiores terras delicate imperarent. Profecto si annos sex, quibus ille rempublicam administravit post secessum Diocletiani, addas ad quindecim qui effluxerant cum haec dicebantur a Maximiano, manifestum erit illum mortuum esse vicesimo primo imperii sui anno, ut legitur in vulgatis editionibus Eusebiani Chronici. Quanquam in vetustissimo et optimo codice ms. bibliothecae Colbertinae, et in variis antiquis exemplaribus quae Pontacus testatur se vidisse haec tantum leguntur: Galerius Maximianus moritur. Verum, cum ea sit auctoritas Lactantii, ut ei contradici non possit, et Aurelius Victor scribat Galerium potentiam Caesaris annos tredecim gessisse, imperium quinquennio, tum Eutropius in initio libri noni, et auctor Chronici Alexandrini, p. 651, doceant Constantium, qui Caesar cum Galerio factus est, [Col. 0336B] obiisse Eboraci in Britannia, anno decimo tertio principatus sui, in fragmento praeterea de Constantio Chloro, p. 472, legatur Galerium imperasse annis novemdecim, necesse est ut in eam sententiam concedamus, quae potentiam ejus intra novemdecim annos coercet, et quindecim illos annos per quos cum gentibus barbaris luctavit, interpretemur partim de bellis quae illic gessit cum adhuc privatus esset, partim postquam Caesar factus est, et initia principatus ejus revocemus ad kalendas martias anni 293, ut sic per annos 135 Caesar fuisse dici possit anno 315, quo Diocletianus deposuit imperium.

Caesare filio suo. Galerii, ut opinor, infra, cap. 35, commendatis Licinio conjuge sua et filio. Nuspiam alibi legimus Galerio filium fuisse. Sane si habuisset, ex priore uxore habuisset. Quo casu Caesares duos extra suam familiam non quaesiisset: sed filium suum primo saltem loco nominasset. Ex Valeria non habuit. Sterilis enim fuit, ut docet infra Lactantius in [Col. 0336C] capite quinquagesimo. Haec itaque intelligenda sunt de Candidiano, qui paulo post nominatur, et quem Lactantius infra in eodem capite quinquagesimo annotat ex concubina natum, a Valeria Galerii uxore adoptatum ob sterilitatem, ac desponsum filiae septenni Maximini Augusti. Hunc ergo Caesarem facere destinabat pater post celebrata vicennalia. Occisus est autem a Licinio Candidianus anno Christi 313, aetatis suae 16.

Ipse deponeret. Imperium. Meditabatur ergo Galerius secessionem a republica post celebrationem vicennalium, ut fortunam Diocletiani imitaretur. Sed Deus cuncta illius cogitata dissolvit. Nam neque vicennalia celebravit, neque Candidianum fecit Caesarem, nec consequi potuit otii dulcedinem.



CAPUT XXI.

Torquebantur decuriones. Rem istam annotavit Lactantius tanquam actam contra jus et morem. Nam jure civili Romanorum non licebat torquere decuriones, [Col. 0336D] ut patet ex epistola Constantini ad Probianum proconsulem Africae. Quare Baronius, ad annum 314, admonet Acta purgationis Felicis, episcopi Aptungitani, corrupta esse eo loco ubi Aelianus proconsul ait ad Ingentium: Noli itaque tibi blandiri, quod cum mihi dicas Dei cultorem te esse, ac propterea non possis torqueri; et decurionem legendum heic esse pro Dei cultorem. Postea tamen, ut illic observat Baronius, Constantinus legem tulit, ut decuriones torqueri liceret in crimine falsi.

Perfectissimi viri. Lactantius, lib. V Institut. cap. 15: Nemo perfectissimus nisi qui omnes gradus impleverit. Perfectissimatus dignitas, ut ait Valesius ad lib. XXI Ammiani Marcellini, minor erat clarissimatu; et ut Clarissimi apud praefectum urbi conveniebantur, sic perfectissimi apud vicariam praefecturam. Vide etiam notas Balduini in Eumenii orationem de scholis instaurandis, Juretum, in notis ad epistolam 40 libri [Col. 0337A] decimi Symmachi, et Jacobum Gothofredum, ad codicem Theodosianum, t. III, p. 418.

Gynaeceum. Gynaecea, ut vox ipsa loquitur, erant loca destinata operibus muliebribus, in quae interdum poenae loco dejiciebantur et viri et foeminae. Plura de istius modi gynaeceis observavit vir clarissimus Carolus Dufresnius in suo Glossario, et nos etiam in notis ad Reginonem, p. 568, et ad Capitularia, p. 1009. Vide quoque Valesii annotationes ad Eusebium, p. 211.

Lusorium. Theatrum, sive amphitheatrum, ubi ludi publici edebantur, ut pluribus ostendit idem Dufresnius. Salvianus, lib. VI, p. 122 secundae editionis nostrae: Equidem quia longum est nunc dicere de omnibus, amphitheatris scilicet, odeis, lusoriis, pompis, athletis, etc. Acta sanctae Seraphiae virginis et martyris, cap. 3: Praeses vero post tertium diem paravit lusorium trans pontem super arcum Albini, ubi solebat fieri themela. Aliud sunt lusoriae apud Vopiscum, naves nimirum, quas Romani habebant in fluminibus [Col. 0337B] quae Romanum imperium disterminabant a barbaris, semper instructas et paratas ad arcendos eorum transitus et incursus, ut explicat Salmasius in notis ad eumdem Vopiscum, p. 475. De quibus etiam fuse agit Jacobus Gothofredus ad tit. codicis Theodos. De lusoriis Danubii. Alibi lusorius idem valet ac derisorius, ut in libro XLIII, Digestor. l. ult.: Ne quid in loco publico fiat, ubi ita legitur: Qui adversus edictum praetoris aedificaverit, tollere aedificium debet. Alioquin inane et lusorium praetoris imperium erit. Item Seneca, lib. V de Benefic. cap. 8: Velut lusorium nomen statim transit. Apud eumdem epist. 80: Spectaculum non fidele et lusorium. Et in epistola Gelasii papae ad Euphemium, episcopum Constantinopolitanum, ubi sic vulgo legitur: Aut ad veniam luxuriae de me cognosceris ista jactare. Pro quo in vetustissimis et optimis codicibus mss. Ecclesiae Bellovacensis et monasterii Corbejensis scriptum vidi: Aut da veniam, lusorie de me cognosceris ista jactare. [Col. 0337C] Neque insolens est hic error. Observat enim Salmasius in loco paulo ante laudato, pro eo quod ipse apud Vopiscum edidit, Romanas lusorias barbari incendissent, vulgo excudi solitum, Romanas luxurias. Et Jacobus Gothofredus in loco paulo ante laudato commemorat tria loca codicis Theodosiani, ubi scriptum est luxuriis pro lusoriis.

Spiritus redderetur. Lactantius, lib. V Institut., cap. 11: Contendunt igitur ut vincant, et exquisitos dolores corporibus immittunt, et nihil aliud devitant, quam ut ne torti moriantur. Et paulo post: Illi autem pertinaci stultitia jubent curam tortis diligenter adhiberi, ut ad alios cruciatus membra renoventur, et reparetur novus sanguis ad poenam.



CAPUT XXII.

Nulla poena penes. In veteri exemplari legitur, Nulla poenis eum levis. Pessima lectio bonam nobis indicavit.

In causa capitis. Emendatio quoque ista nostra est. [Col. 0337D] Nam vetus codex habet: In causa poena capitis et animadversio gladii admodum paucis, etc. Scilicet VOX paena in hunc locum irrepsit ex superiore.

Bonam mortem. Id est, non coactam vi tormentorum, sed facilem et absque cruciatibus: cujusmodi sunt prosectio venarum, strangulatio et venenum. Infra, cap. 26 de Severo: Quo facto nihil aliud impetravit, nisi bonam mortem. Nam venis ei incisis, leniter mori coactus est. Et cap. 30 de Maximiano Herculio: Postremo datur ei potestas liberae mortis, ac nodum informis lethi trabe nectit ab alta. Sed in hoc Lactantius adversantem sibi Tacitum habet, quod ait Severum leniter mori coactum incisis venis. Nam Tacitus, lib. XVI Annalium, extremo agens de Petronio, qui eo genere mortis extinctus est, ait: Mox lentitudine exitus graves cruciatus afferente.



CAPUT XXIII.

Census in provincias. Censualis professio duo continebat, [Col. 0338A] modum agrorum et numerum capitum, tam liberorum quam servilium, ut pluribus erudite suo more explicat Henricus Valesius ad Ammianum Marcellinum, p. 167. Caeterum hic Lactantii locus confirmat conjecturam doctissimi viri Jacobi Gothofredi, qui ex l. II cod. Theodos., De censu, collegit mutationem aliquam a Galerio Maximiano factam esse per Lyciam et Pamphyliam post abdicationem Diocletiani, nimirum urbanam plebem capitationi subjectam. Quae lex magnam profecto lucem accipit ex isto capite Lactantii.

Servi contra dominos. Regula juris est, ut Casaubonus ait ad Flavium Vopiscum, servum in caput domini non posse interrogari. Sed excepta sunt constitutione Severi aliquot crimina, adulterii, fraudati census et majestatis. Hanc igitur constitutionem lege sua antiquavit Tacitus imperator. Galerius revocavit, nescio an lege lata, certe in executione. Paulus, lib. I Sentent., tit. 13: In caput domini patronive, nec servus, nec libertus interrogari potest.

[Col. 0338B] Quae victores. Primo, secuti vetus exemplar, edideramus: Quae veteres. Postea emendatio se obtulit ingenio. Deinde reposuimus etiam ea, pro et.

Trajanus Dacis. Galerius enim Maximianus ortus erat e Dacia ripensi, e loco quem ipse Romulianum ex nomine Romulae matris appellavit, haud longe a Sardica, ut docent Eutropius et Eusebius in Chronico. Duae porro Trajani expeditiones in Dacos fuere, prima quarto ejus consulatu, altera quinto, cum sextum jam annum imperaret, ut ad Spartianum observavit Casaubonus. Et Xiphilinus quidem ex Dione commemorat utramque Trajani expeditionem in Dacos: sed nullibi meminit tributi eis imperati. Illud tantum ait, Daciam factam fuisse provinciam; quod etiam tradit Flavius Vopiscus in D. Aureliano. Sed, cum ea fuerit certa ac constans regula apud Romanos, ut quaecumque gens quae in pronvinciae formam redacta fuerat vectigalis esset, ac populi Romani magistratui obediret, quemadmodum observat Sigonius [Col. 0338C] in libro primo de jure Provinciarum, ambigi non potest quin Dacia tributaria fuerit, praesertim cum Lactantius id expressis verbis affirmet.

Injuriae tutos. In veteri libro mendose scriptum est injurietatis; atque ita nos primo edidimus. At in extrema pagina monuimus legendum esse injuriae tutos; quam emendationem, quia certa est, nunc transtulimus in textum.



CAPUT XXIV.

Constantinum remitteret. Zozimus, qui inimicus erat Constantino, historiam hanc aliter tractat quam Lactantius, discessum ejus a latere Galerii non referens ad mandata Constantii, sed ad ambitionem et cupiditatem Constantini jamdudum cum animo suo de imperio cogitantis, qui, ex quo Severum et Maximinum Caesares factos vidit, ea loca relinquenda statuit in quibus agebat, et ad patrem Constantium proficisci, qui apud nationes transalpinas erat, et in Britannia plerumque vivebat. Eadem habet Aurelius [Col. 0338D] Victor in libro de Caesaribus, scribens Constantinum, cujus jam tum a puero ingens potensque animus ardore imperitandi agitabatur, cum tolerare nequiret Severum et Maximinum factos fuisse Caesares, se videlicet praetermisso, fugae commento (quod apud Eusebium quoque legitur in libro primo de vita Constantini, cap. 20) in Britanniam ad patrem Constantium vitae ultima agentem pervenisse, eoque mortuo cunctis qui aderant annitentibus, imperium cepisse Sed in Epitome Victoris, ubi eadem repetuntur, male scriptum est Constantinum juvenculum a Galerio in urbe Roma religionis specie obsidem tentum fuisse; quod post Epitomen illam scripsere etiam Baronius, Camdenus et Morinus. Verum Galerius Romam tum temporis non viderat, ut certo colligitur ex capite 27 istius operis, et nunquam pedem in urbem intulit. Praeterea constans est omnium Scriptorum opinio, apud Diocletianum et Maximianum [Col. 0339A] fuisse, nimirum in Bithynia, ubi Diocletianus habitabat. Atque id certe docet Praxagoras apud Phocium, cod. 62, et colligitur etiam ex politia sanctorum Metrophanis et Alexandri apud eumdem Photium cod. 264, et ex Eusebio in libro primo de Vita Constantini, cap. 19. Si vera essent quae Nicephorus Callistus, lib. VII, cap. 18, refert de Constantino, haec discrepantia facile conciliari posset. Ait enim Constantium, quem ille Constantem nominat, puerum Constantinum una cum matre Romam adduci curavisse, veritum autem ne illi absurdi quicquam a Theodora legitima uxore sua, quae Constantini noverca erat, per zelotypiam et conjugalem aemulationem accideret, eum Nicomediam ad Diocletianum, qui ibi cum Galerio Maximiano genero erat, misisse, ibique illum in palatio apud Imperatorem vixisse. Antequam vero hinc recedam, admonendus est lector hunc locum ex Epitome Victoris in alienum sensum a Baronio esse translatum, dum quae illic dicuntur de Constantino religionis specie obside tento a Galerio, Baronius [Col. 0339B] interpretatur de religione Christiana: sive quod juvenis Helena christiana matre natus, et patre Constantio erga Christianos propensiore, specimen aliquod edidisset, quo patrocinari videretur ei religioni; seu quod cum Constantius admodum favorabilis esset nostris hominibus, apud Galerium de prodita avita superstitione in suspicionem venerit. Quam ob causam censet Constantinum in custodia tentum Romae a Galerio loco obsidis, ut obtentu religionis arrepto impediret, ne optimae indolis juvenis patri succederet. Verum hac circuitione opus non erat ad explicandum hunc locum Epitomes, cujus simplex et aperta narratio est. Illud tantum voluit auctor, Constantinum obsidem apud Galerium fuisse religionis specie, id est, specie amoris praecipui et officii, tanquam si eum a patre petiisset erudiendum in re militari et in arte administrandae Reipublicae. Nam neque tum Helena christiana erat, nec Christianismum Constantino objecit Galerius, homo superstitiosus, cum Diocletianus [Col. 0339C] censeret filios Herculi et Constantii creandos esse Caesares. Aliis artibus juvenem a summo fastigio removere conatus est Galerius, insidiis nimirum, exponendo eum variis periculis.

Jamdudum frustra repetierat. Haec verba non habentur in veteri codice. Quoniam vero sensus erat mutilus, et constabat heic aliquid deesse, nos haec duo vocabula addidimus propter auctoritatem Fragmenti de Constantino Chloro, in quo ita legitur: Constantinus obses apud Diocletianum et Galerium sub iisdem fortiter in Asia militavit; quem post depositum imperium Diocletiani et Herculii Constantius a Galerio repetiit: sed hunc Galerius objecit ante pluribus periculis. Attamen, si quis hiatum illum his verbis non posse suppleri existimat, pro his substituere potest non viderat, aut aliquid simile.

Insidiis appetiverat. Idem Fragmentum: Sed hunc Galerius objecit ante pluribus periculis. Nam et in Sarmatas juvenis equestris militans ferocem barbarum capillis tentis raptum ante pedes supplicem Galerii imperatoris [Col. 0339D] adduxerat. Deinde Galerio mittente per paludem, equo ingressus suo viam caeteris fecit ad Sarmatas, ex quibus plurimis stratis Galerio victoriam reportavit. Tunc eum Galerius patri remisit. Vide etiam Eusebium, lib. I de Vita Constantini, cap. 20, et Annales Zonarae.

Feris objecerat. Praxagoras in libro de Gestis Constantini ait Galerium Maximianum insidias adolescenti tetendisse, et ad pugnam cum fero leone ineundam composuisse, illum vero feram superasse et occidisse. Eadem habet etiam Zonaras in imperio Diocletiani.

Sigillum. Id est, epistolam missoriam sigillo munitam. Vide Glossarium Dulresnii.

A Severo teneretur. Quippe e Nicomedia eunti in Galliam pergendum erat per Italiam, ubi Severus imperitabat. Fragmentum de Constantio Chloro, pag. 471: Qui ut Severum per Italiam transiens vitaret, summa festinatione, veredis post se truncatis, Alpes [Col. 0340A] transgressus, ad patrem Constantium venit apud Bononiam.

Sublatis equis publicis. Zozimus in libro secundo narrat Constantinum, veritum ne forte fugiens apprehenderetur, equos stabularios, quos respublica alebat, cum primum aliquod stabulum attigisset, mutilasse et inutiles reliquisse; cumque id de loco in locum pergens faceret, exclusisse ab ulteriore progressione persequentes. Eadem ferme leguntur in Epitome Victoris.

Cursus publicus. Vide Casaubonum in notis ad Spartianum, ubi multa docte et erudite disserit de cursu publico et fiscali.

Pervenit ad patrem. Duodecimo kalendas augusti, ut ego quidem arbitror. Nam in veteri calendario edito ab Herwarto haec ad eam diem scripta sunt: Adventus Divi, id est, Constantini, ut manifestum est. Quippe calendarium illud scriptum est eo imperante. Qui vero putant eum pervenisse ad patrem 8 kalendis augusti, hinc decepti sunt, quod Aurelius Victor [Col. 0340B] in libro de Caesaribus, et alii veteres scribunt illum in Britanniam ad patrem Constantium vitae ultima agentem pervenisse; quae verba sic interpretantur, quasi necesse sit illum qui in extremis erat mortuum fuisse statim post adventum Constantini. De ejus porro adventu ad Constantium patrem, et de his quae tum circa Constantinum gesta sunt, vide Eusebium in libro primo de Vita ejus, cap. 21, et Politiam sanctorum Metrophanis et Alexandri apud Photium. Pervenit autem ad patrem e Nicomedia, non vero e Roma, ut falso scripsit Camdenus in Britannia sua, pag. 52, deceptus ab auctore Epitomes Victoris.

Imp. per manus tradidit. Lactantius, lib. XI Institut., cap. 4: Vixit enim usque ad senectutem, regnumque per manus filio tradidit.

Imperium tradidit. Idem scribit Eusebius in libro primo de Vita Constantini, cap. 25. Quare frustra Josephus Scaliger in animadversionibus ad Chronicon Eusebii redarguit auctorem Politiae sanctorum Metrophanis [Col. 0340C] et Alexandri, quod scripserit Constantinum a Constantio moriente successorem in imperio designatum. Neque ille consensus militum, cui initia imperii Constantiniani assignat Scaliger, quicquam praejudicat adversus ea quae scribit auctor Politiae. Probat hoc Eumenius in panegyrico Constantini, ubi, cum dixisset Constantinum manifesta sententia patris electum fuisse imperatorem, mox subdit: Dii boni, quanta Constantium pium etiam in excessu suo felicitate donastis! imperator transitum facturus in coelum vidit quem relinquebat haeredem. Illico enim atque ille terris fuerat exemptus, universus in te consensit exercitus, te omnium mentes oculique signarunt. Item Julianus imperator in oratione prima ad Constantium: Igitur quemadmodum pater tuus post parentis sui obitum, non modo ipsius judicio, verum etiam exercituum omnium suffragio imperium sit adeptus, quid est quod diligentius prosequamur? Orosius, lib. VII, cap. 26: Constantius vero Augustus summae mansuetudinis et civilitatis in Britannia mortem obiit, qui Constantinum [Col. 0340D] filium ex concubina Helena creatum imperatorem Galliarum reliquit.

Requiem vitae accepit. Fasti Idatiani Constantio VI et Maximiano VI consulibus: His coss. diem functus Constantius, et postea levatus est Constantinus 8 kal. augusti. Chronicon Eusebii: Constantius sextodecimo imperii anno diem obiit in Britannia Eboraci; ibidemque sepultus est, si vera sunt quae de ejus tumulo narrantur a doctissimo viro Guillelmo Camdeno in pagina 572, Britanniae. Contigit istud anno Christi 306, ut recte adversus Petavium contendit Valesius in annotationibus ad Eusebium. Tum vero, ut Socrates ait, Constantinus creatus est imperator in locum patris sui Constantii, qui ante diem octavum kalendarum augusti excesserat e vivis. Hic est itaque primus annus imperii Constantini. Unde in vetustissimo calendario ita legitur apud Herwartum et Bucherium: 8 kal. augusti. nat. divi Constantini. Male ergo in libro [Col. 0341A] primo Historiae tripartitae, et in libro undecimo Historiae miscellaneae scriptum est, Constantinum factum esse imperatorem 6 kal. augusti. Eumenius in panegyrico supra laudato: O fortunata et nunc omnibus beatior terris Britannia, quae Constantinum Caesarem prima vidisti!

Christianos cultui reddere. Lactantius in praefatione libri primi divinarum Institutionum ad Constantinum: Nam cum ille dies felicissimus orbi terrarum illuxisset, quo te Deus summus ad beatum imperii culmen evexit, salutarem universis et optabilem principatum praeclaro initio auspicatus es, cum eversam sublatamque justitiam reducens, teterrimum aliorum facinus expiasti.

Restituta. Puto reponendum restitutio, ita ut legatur: Haec fuit prima ejus sanctio, sanctae religionis restitutio. Columbus reponit restitutae.



CAPUT XXV.

Imago ejus ablata. Eumenius in panegyrico Constantini: Et quanquam tu ad seniores principes de [Col. 0341B] summa republica quid fieri placeret retulisses, praevenerunt tamen studio, quod illi mox judicio probaverunt. Vir clarissimus Hadrianus Valesius, in libro primo rerum Francicarum, pag. 20, heic per seniores principes intelligit Diocletianum, Maximianum Herculium et Galerium Maximianum, quos ait comprobasse factum militum qui Constantino purpuram injecerant. Patietur vir doctissimus me ab ea sententia recedere, cum certum sit nullas tum Diocletiani et Herculii partes in republica fuisse, adeoque nullum operae pretium fuisse, ut ad eos Constantinus referret de imperio sibi delato. Seniores ergo principes interpretor Galerium Maximianum Augustum, Severum et Maximinum Caesares. Quanquam huc valde inclino, ut existimem relatum ad solum Galerium fuisse, qui tum solus erat rerum dominus: sed Eumenium pro more oratorum ex formula locutum esse, et ad cunctos principes retulisse, quae de uno tantum dici debuerant. Laureatam autem imaginem [Col. 0341C] dixit Lactantius, quoniam qui res laetas et bene gestas nuntiabant, laureatas tabellas afferebant, ut pluribus explicat Salmasius in notis ad Lampridium, pag. 235.

Purpuram misit. Insigne regiae dignitatis, ut ait Lactantius lib. IV Institut., cap. 7: Nunc Romanis indumentum purpurae insigne est regiae dignitatis assumptae. Non indigebat Constantinus purpura, quam ad eum Galerius mitteret, cum illam in initio imperii accepisset a militibus. Eumenius in loco paulo ante laudato: Purpuram statim tibi, cum primum tui fecit egressus, milites utilitati publicae magis, quam tuis affectibus servientes, injecere lacrymanti. Sic Probus accepit purpuram. Auctor Flavius Vopiscus in libro de Vita ejus: Ornatus etiam pallio purpureo, quod de statua templi oblatum est. Item idem in Saturnino: Ibi tamen cum cogitare coepisset tutum sibi non esse, si privatus viveret, deposita purpura ex simulacro Veneris, cyclade uxoria militibus circumstantibus amictus et adoratus est. Qua de re vide Casauboni notas in [Col. 0341D] Capitolinum. Verum id decentius fiebat, cum purpura tribuebatur a principe. Ita Severus accepit ab Herculio, Maximinus a Diocletiano, rursum Herculius a filio Maxentio Romae imperante. Nam hinc ostendebatur consensus in novum principem.

Extra numerum. Id est, praeter quatuor, ne mutaret dispositionem Diocletiani, quam ipse tantopere dixerat debere custodiri.

Severum Aug. nuncuparet. Certum est Severum hunc nuncupatum fuisse Augustum, cum id nummi doceant, qui apud Adolphum Occonem reperiuntur. De tempore quo titulum Augusti sumpsit, non adeo constat. Sunt qui scribant, inquit Panvinius in libro secundo Fastorum. eum, cum adversus Maxentium cum exercitu veniret, se ipsum Augustum appellasse. Quam sententiam amplectitur Tristanus Santamantius. Dubitari non potest quin id evenerit paulo antequam Romam proficisceretur adversus Maxentium. Verum [Col. 0342A] id factum non est occasione sumpti a Maxentio imperii, sed eo tempore quo Constantinus Caesar a Galerio renuntiatus est post mortem Constantii, id est, anno Christi 306 exeunte, ut arbitror. Qua de re postea. Porro hinc etiam colligi potest Severum dignitate Augusti ornatum fuisse, quod cum Galerius imperium Licinio dedit, id est, Augustum creavit, eum Lactantius, cap. 24, scribit substitutum fuisse in locum Severi. Quod plane verum non esset, si Severus non fuisset Augustus. Occo Caesarem et Augustum a Galerio dictum tradit: sed tempus non annotat.

Sed Caesarem. Jam antea ostendimus Constantinum non fuisse factum Caesarem cum Severo et Maximino. Quia tamen ex nummis constat eum fuisse Caesarem, et hactenus viri docti frustra quaesierunt tempus quo ad eam dignitatem evectus est, operae pretium videtur heic aliquantisper immorari, ut istius nuncupationis initia constituamus. Nam cum auctor panegyrici Maximiano et Constantino dicti post nuptias Faustae doceat Constantinum, cum ei pater [Col. 0342B] imperium reliquisset, Caesaris tamen appellatione contentum, expectare maluisse, ut idem illum declararet Augustum, qui patrem ejus Constantium eo titulo decoraverat, neque dicat quo tempore istud factum sit, res nobis integra est, tanquam si vetusti illius scriptoris auctoritate careremus. Itaque sic constituere debemus. Constantius obiit anno Christi 306, 8 kalendas augusti. Huic statim successit Constantinus; et cum laureata imago ejus ad Galerium delata esset, is Constantinum Caesarem nuncupavit, ut eum de secundo loco, quem obtinebat in locum patris suffectus, rejiceret in quartum, et sic postremum faceret. Constantinum porro tum Caesarem a Galerio nuncupatum fuisse, patet etiam ex capite sequenti; ubi scriptum est Galerium, cum ad eum nuntius perlatus esset de Maxentio Romae facto imperatore Severum arcessivisse, et quia tres Caesares facere non poterat, eum hortatum esse ad rejiciendum imperium. Ex quo certissima conjectura colligitur, [Col. 0342C] jam tum duos in imperio Caesares fuisse, nimirum Maximinum et Constantinum. Nam Severus nuncupatus erat Augustus post mortem Constantii, adeoque istic non computatur in numero Caesarum. Confirmant hanc interpretationem verba quae statim sequuntur: Satis visum est, inquit, semel fecisse quod noluit, id est, Constantinum nominasse Caesarem. Alioqui enim nihil usque ad hunc diem fecerat, quod noluisset, imo cuncta fecerat quae voluerat. Constantinum ergo puto declaratum a Galerio Caesarem fuisse anno eodem 306 exeunte. Nam in veteri calendario, quod eo imperante scriptum, ab Herwarto primum, dein ab aliis quoque editum est, haec leguntur: 8 kal. januarii. Natalis Invicti. Qui locus non videtur ad alium diem referri posse, quam ad eum quo Constantinus pronuntiatus est Caesar. Nam quod vir clarissimus Petrus Lambecius in libro quarto Commentariorum de bibliotheca Vindobonensi, pag. 298, hunc natalem refert ad Constantium auctoritate Fastorum Idatianorum, revincitur ex ipsismet [Col. 0342D] eorumdem Fastorum verbis, ubi Vetranio quidem depositus dicitur 8 kalendas januarii: sed Constantius levatus est Caesar tantum idibus martiis sequentibus, qui est dies natalis Constantii. Praeterea quoties in hoc calendario legitur simpliciter nomen Divi aut Invicti, absque alio nomine addito, certum est toties debere intelligi Constantinum Magnum. Caeterum nova prorsus est opinio viri clarissimi Petri Francisci Chiffletii, qui in notis ad Vigilium Tapsensem, pag. 134, opinatur Constantinum a Galerio Maximiano creatum Caesarem 8 kal. augusti anno Christi 305, cum in ejus aula tanquam a patre datus obses versaretur, et deinde rursus Caesarem declaratum Eboraci in Britannia anno sequenti secundum obitum Constantii patris. Sed haec opinio veritate non constat. Postea Constantinus nuncupatus est imperator a Maximiano Herculio bis Augusto anno 307, cum ducturus esset uxorem Faustam Herculii filiam. Ita nos [Col. 0343A] docet auctor panegyrici paulo ante laudati: Dixerint, inquit, licet plurimi, multique dicturi sint, ea quibus omnia facta vestra summarumque virtutum merita laudantur, sacratissimi principes Maximiane, velis, nolis, semper Auguste, et Constantine oriens imperator; mihi tamen certum est ea praecipue isto sermone complecti, quae sunt hujus propria laetitiae, qua tibi Caesari additum nomen imperii, et istarum coelestium nuptiarum festa celebrantur. Et paulo post: Quid enim aut tu carius dare, aut tu carius accipere potuisti, cum hac affinitate vestra et tibi, Maximiane, per generum juventa renovata sit, et tibi, Constantine, per socerum nomen imperatoris accreverit? Ista quidem certa et manifesta sunt. Caeterum Labbeus, in parte prima Chronologiae historicae, pag. 223, laudat ejusdem rei testes Eusebium atque Zozimum, apud quos ego nihil istius modi reperire potui. Quatuor ergo, ut notatur in veteri Calendario, fuere natales Constantini, 3 kalendas martii, 8 kalendas augusti, 8 kalendas januarii, et pridie kalendas aprilis. Primus, ut recte observavit [Col. 0343B] vir eruditissimus Carolus Dufresnius, pertinet ad genuinum Constantini natalem, quo nempe est in lucem editus; secundus ad eum diem, quo patri Constantio successit; tertius ad eum, quo Caesar nuncupatus est a Galerio; quartus denique ad eum, quo imperatoris et Augusti nuncupationem sortitus est. Quintum, quem in die 3 kalendas aprilis locat kalendarium Philocali, non puto diversum esse ab eo, quem aliae editiones ponunt 3 kalendas martias; et hinc arbitror emendandam esse Philocali editionem.



CAPUT XXVI.

Maxentium f. Imp. Fragmentum de Constantio Chloro, pag. 472: Subito in urbe Roma praetoriani milites Maxentium filium Herculii imperatorem crearunt. Eutropius, lib. X: Romae interea praetoriani, excitato tumultu, Maxentium Herculii filium, qui haud procul ab urbe in villa publica morabatur, Augustum nuncupaverunt. Idem scribit Eusebius in Chronico. Fuit ille [Col. 0343C] filius Maximiani Herculii, gener vero Galerii Maximiani, ut heic et supra cap. 18 et paulo infra c. 17, docet Lactantius. Quod etiam in Epitome Victoris ita traditur: Is Maximianus (Leg. Maxentius) carus nulli unquam fuit, ne patri aut socero quidem Galerio. Et Fragmentum de Constantio Chloro, pag. 472: Gener apud socerum, id est, Maxentius apud Galerium. Quare miror doctissimum virum Josephum Scaligerum in Animadversionibus ad Chronicon Eusebii mirari, quod cum Maxentius fuerit Herculii Maximiani filius, in nummis tamen ejus ita legatur: IMP. MAXENTIUS DIVO MAXIMIANO PATRI SOCERO AETERNA MEMORIA. Nummus hic cusus non est in memoriam Maximiani patris, sed Galerii Maximiani soceri.

Castra praetoria sustulerat. Non omnino: sed diminuerat. Alioqui enim quomodo Praetoriani, si nulli fuissent, Maxentium imperatorem nuncupare potuissent? Recte Aurelius Victor in libro de Caesaribus: Hinc etiam quasi truncatae vires urbis, imminuto praetoriarum cohortium atque in armis vulgi numero. Ubi [Col. 0343D] forte legendum: atque inermis vulgi.

Occisis judicibus. Abellio prius interfecto, inquit Zozimus, quod is praefecti urbis locum obtinens, horum molitionibus adversari visus esset.

Turbatus est. Galerius Maximianus.

Tres Caesares f. n. poterat. Obstante dispositione Diocletiani, qui duos Augustos esse debere instituerat duos Caesares; eamque dispositionem servaverat Galerius, cum Augusti nuncupationem accepit. Postea tamen tres Caesares facti sunt a Constantino et Licinio anno Christi 317. Crispus nimirum, Constantius Constantini filius, et Licinianus filius Licinii. Deinde victo occisoque Licinio, extinctis quoque Crispo et Liciniano, Constantius et Constans minores filii Constantini facti sunt Caesares variis temporibus. Ad quae tempora referenda est illa Eutropii observatio ex libro decimo: Eo tempore res Romana sub uno Augusto et tribus Caesaribus (quod nunquam alias) fuit, [Col. 0344A] cum liberi Constantini Galliae, Orienti Italiaeque praeessent.

Maxentium. In veteri libro legitur Maximianum, sane mendose, sicut paulo ante vidimus eumdem errorem commissum fuisse in Epitome Victoris.

Paternos milites. Qui erant in exercitu Severi, ut dicitur paulo supra.

In Campania. Alii omnes Maximianum Herculium tunc temporis in Lucania, quo se contulerat post abdicationem, fuisse consentiunt, ut Eutropius, Zozimus, Suidas. Itaque sic constituenda res est, secessisse quidem Herculium in Lucaniam, cum deposuisset imperium: sed tum cum ista agebantur, in Campaniam venisse, ut inde, tanquam e propinquo, militum praetorianorum, qui Romae tendebant, animos tentare ac sollicitare posset, et, si daretur, aut imperium resumeret quod invitus deposuerat, aut Maxentio filio procuraret. Nam ista per longum temporis spatium tractata ab Herculio fuisse docet Aurelius Victor in libro de Caesaribus: Interim Romae vulgus turmaeque [Col. 0344B] praetoriae Maxentium, retractante diu patre Herculio, Imperatorem confirmant. Miror autem celeberrimum in rei nummariae cognitione virum Santamantium in contrarium omnino sensum traduxisse hunc locum, tamquam si Maxentius retractante, id est, repugnante patre, fuisset factus imperator; quod etiam placuisse video doctissimo viro Hadriano Valesio. Sed eos decepit haud dubie falsa Andreae Schotti admonitio, scribentis heic vocem retractante idem fignificare quod detrectante. Retractare idem significat ac tractare. Lactantius, lib. IV Institut., cap. 28: Qui autem omnia quae ad cultum deorum pertinent retractarent, et tanquam relegerent, ii dicti sunt religiosi. Et paulo post: Religiosos a relegendo appellatos, qui retractent ea diligenter, quae ad cultum deorum pertineant. Hinc libri Retractationum sancti Augustini. Sufficiunt enim haec exempla. Postquam ergo Maxentius factus est imperator, statim Maximianus ab eo evocatus Romam profectus, paulo post Severum morti tradidit; ac mox [Col. 0344C] in Galliam, illic filiae Faustae nuptias cum Constantino celebravit ea aestate, qua Galerius exercitum duxit in Italiam adversus Maxentium, ut visuri postea sumus. Quare mirum in modum deceptus est Petavius auctoritate anonymi Scriptoris, de Constantio Chloro res eo quo gestae sunt ordine non referentis. Scribit ergo Petavius in libro XIII de Doctrina temporum, pag. 713, Galerium Maximianum cum ingentibus copiis Romam advolasse anno Christi 307, et comtemptum, et a plerisque suorum destitutum abiisse in Illyricum, Licinium fecisse Caesarem, et Sardicam regressum esse: tum Maximianum Herculium ad spem erectum resumendi fastigii Romam advolasse e Lucania, Diocletianumque ut idem faceret adhortatum esse; postea Severum perjurio deceptum custodiae tradidisse ac jugulasse: deinde, cum insidias Maxentio strueret, pulsum Roma in Galliam ad Constantinum venisse, eique filiam Faustam collocasse, et eum Augusti appellatione donasse. Quae omnia, non sane contra fidem Historiae, sed perturbato prorsus temporum [Col. 0344D] ac rerum ordine scripta esse nullus est dubitandi locus. Foedius aberravit Sethus Calvisius, Maxentium tum demum imperium invasisse scribens, postquam Constantinus a Maximiano Herculio creatus fuisset Augustus, et Maximianum a Romanis persuasum anno sequenti resumpsisse imperium. At quomodo Constantinum declarare potuit Augustum is, qui neque Imperator esset, neque Augustus?

Rerum novar. cupidus. Eadem de Herculio tradit Julianus Imperator de Caesaribus.

Deposuerat invitus. Constans est omnium Scriptorum sententia, si incertum panegyristam excipias, qui Herculii Maximiani et Constantini laudes prosecutus est. In nuptiis Constantini et Faustae, omnium, inquam, scriptorum sententia est, hunc Maximianum invitum deposuisse imperium. Verum illi aliter hanc historiam narrant quam Lactantius. Hic enim, cap. 18, docet Herculium abdicare coactum a Galerio, ab eoque [Col. 0345A] territum injecto armorum civilium metu. Alii contra scribunt Diocletianum, cum, ingravescente aevo, parum se idoneum moderando imperio esse sentiret, auctorem Herculio fuisse, ut in privatam concederent, eique aegre collegam obtemperavisse, sed tamen obtemperavisse.

Libenter arripuit. Purpuram quam deposuerat. Incerti panegyricus paulo ante laudatus: Fecit enim Roma ipsa pro majestate nominis sui, ut ostenderet posse se etiam imperatoribus imperare. Abduxit exercitus suos, ac tibi reddidit; et cum ad sedandos animos auctoritatem privati principis attulisses, supplices tibi manus tendens, vel potius queribunda, clamavit: Quousque hoc, Maximiane, patiar, etc. Et paulo post: Imperasti pridem rogatus a fratre, rursus impera jussus a matre. Purpuram facile resumebat Herculius, quippe qui ter sumpsisse invenitur. Atque hoc pessimum exemplum causa fuit mortis Licinii; quem cum Constantinus vicisset, ac ei vitam concessisset, postea Herculii Maximiani soceri sui motus exemplo, ne iterum depositam [Col. 0345B] purpuram in perniciem Reipublicae sumeret, tumultu militari exigentibus in Thessalonica jussit occidi; ut legitur in Fragmento de Constantio Chloro, pag. 475, Bonifacius VIII timens ne, si Caelestinus V liberam vitam ageret, pontificatum, quo se abdicaverat, resumeret, eum in custodia detineri jussit. Cui praeiverat Callisti II exemplum erga Burdinum.

Ravennam confugit. Zozimus in libro secundo scribit Herculium circumvento sacramentis Severo persuasisse, ut Ravenna excedens, quo se contulerat, Romam veniret eoque pergentem, ubi quemdam ad locum venisset, quem Tres tabernas vocant, ab insidiis quas eo loco Maxentius collocaverat, apprehensum, inserta laqueo cervice necatum. Incerti panegyricus Constantino dictus post victoriam de Maxentio partam: Duxerat magnum Severus exercitum, et hostem suum per fidia desertus armaverat. Auctor Fragmenti de Constantio Chloro, pag. 472: Desertus Severus a suis fugit Ravennam. Per Maxentium filium (sic enim legendum) [Col. 0345C] evocatus illuc venit Herculius, qui per perjurium Severum deceptum custodiae tradidit, et captivi habitu in urbem perduxit, et in villa publica Applae viae tricesimo milliario custodiri fecit. Postea cum Galerius Italiam peteret, ille jugulatus est, et deinde relatus ad octavum milliarium, conditus in Galieni monumento. Ex quo loco collegit Henricus Valesius falli Eutropium et Aurelium Victorem, qui Severum Ravennae occisum esse scribunt. De loco igitur ubi Severus vitam finivit controvertitur inter eruditos. Nam Scaliger, in animadversionibus ad Eusebium, ait non dubitare se quin illae Tres tabernae in agro Ravennate fuerint, neque aliter colligi posse ex verbis Zozimi. Contra Valesius contendit Tres illas tabernas fuisse in via Appia prope Romam. Parum autem probabile est id quod Sigonius in libro secundo de Occidentali imperio collegit ex Zozimo, Severum Maximiani fidem secutum Ravenna excessisse, atque ad Tres tabernas sese contulisse, haud dubia spe ductum urbem se Maximiani opera recepturum. Quam Sigonii opinionem secutus [Col. 0345D] est Hieronymus Rubeus in libro secundo Histor. Ravennatum.

Venis incisis. Contra Zozimus lib II, et auctor Fragmenti de Constantio Chloro scribunt, ut paulo ante vidimus, Severum fractis laqueo cervicibus expirasse.



CAPUT XXVII.

Adjuncto Maximino. Cognomento Daia vel Daza, qui Orientem administrabat.

Proficiscitur in Galliam. Huic narrationi fidem adstruit etiam Zozimus, tamen etsi in rerum erret ordine narrandarum, Herculium inquiens eo conatu frustratum, quo Diocletianum pertrahere nisus erat ad resumendum imperium, rursum versus Alpes contendisse, ut commorantem ibi Constantinum conveniret, et filiam ei Faustam promisisse, eoque promisso impleto, fallere conatum hominem. Errat, inquam, Zozimus. Nam ex capite 27 et 29 Lactantii [Col. 0346A] patet illum bis in Galliam profectum antequam Carnuntum peteret, et Diocletianum non vidisse, nisi post nuptias Constantini et Faustae. At enim quod Lactantius et Zozimus aiunt, Herculium Constantino filiam promisisse, aliter legitur in panegyrico incerti auctoris dicto in nuptiis Constantini et Faustae, ubi scriptum est Constantinum eam postulasse a Maximiano. Sed profecto sicut tuo, Constantine, socero ante est conciliata divinitas, quam ab eo pignus ipsi carissimum postulares, sic et nunc quoque in hac gratulatione prius illa dicenda sunt, quae in te considerans tantus iste, et paterni, et tui auctor imperii, laetatus est quod petisti. Ubi interim observandum est illud, quod ait Scriptor istius panegyrici, Herculium esse auctorem imperii Constantini. Qua de re vide quae supra dicta sunt ad caput 25.

Suae minoris filiae. Heic admoneri convenit, mendose in veteri codice scriptum esse, sic minoris familiae. Intelligit autem Faustam. Sed inquirendum est in tempus, quo nuptiae Constantini et Faustae celebratae [Col. 0346B] sunt. Certum est Severum Augustum extinctum fuisse anno Christi 307 ineunte, quanquam de mense non constat. Postea Maximianus Herculius Faustae pater in Galliam profectus est, ut Constantinum partibus suis conciliaret, promissis illi Faustae minoris filiae nuptiis; eoque promisso impleto, ut Zozimus ait, persuadere conabatur Constantino ut discedentem ex Italia Galerium Maximianum prosequeretur. Ex quibus verbis colligitur nuptias fuisse celebratas eo tempore, quo Galerius erat in Italia, vel certe cum in procinctu esset Italicae expeditionis. Cum autem ille in Illyricum ex Italia redux fuerit anno eodem 307 ante mensem septembrem, ut opinor, et ex capite 27 istius libri Lactantiani constet Herculium Romam iterum profectum post fugam Galerii, ac cum rursum eodem anno rediisset in Gallias, ibi aliquantulum moratum esse, et postea in Illyricum ad urbem Pannoniae Carnuntum venisse, ibique fuisse 3 idus novembris, quo die Licinius a Galerio [Col. 0346C] factus est imperator, manifestum Constantini et Faustae nuptias aliquanto tempore ante mensem septembrem anni 307 coiisse. Si certa essent quae de Constantini initiis dicuntur a R. P. Petro Fr. Chiffletio in notis ad Vigilium Tapsensem, non opus esset ea inquisitione in qua nos hactenus exercuimus. Is enim contendit nuptias Constantini cum Fausta, et initium augustae dignitatis in eum collatae a Maximiano socero, evenisse 8 kalend. augusti anni 307, eadem nimirum auctoritate qua Constantinum scribit primo Caesarem factum a Galerio anno 305, 8 kalend augusti, et rursum Caesarem declaratum 8 kalendas augusti anni 306, secundum obitum patris. Sed quia haec a viro clarissimo non probantur, necessaria fuit ea cura, quam nos adhibuimus in investigando tempore istarum nuptiarum.

Ille interea. Galerius Maximianus. Caeterum totum hunc apparatum Galerii sic paucis perstringit Zozimus: Cum autem Maximianus Galerius haud aequo tulisset animo quae in Severum Caesarem designata fuerant, [Col. 0346D] ab Oriente Romam eundum statuit, et admissorum nomine meritas Maxentio poenas irrogandas. Ut in Italiam appulerat, parum fidos erga se militum animos sentiens, ad Orientem nullo commisso praelio rediit.

Populum trucidaturus. Fragmentum de Constantio Chloro, pag. 472: Dehinc Galerius cum ingentibus copiis Romam venit, minatus civitatis interitum, et castra Interamnae ad Tiberim posuit. Tunc legatos ad urbem misit Licinium et Probum, per colloquium petens, ut gener apud socerum, id est, Maxentius apud Galerium precibus magis quam armis optata mercaretur. Qui contemptus agnovit promissis virorum Maxentii partes suas deseruisse. Quibus perturbatus retro versus est; et, ut militi suo praedam quamcumque conferret, flamminia jussit auferri. Quid sibi velit hoc loco vox flamminia, nescire se fatetur Henricus Valesius, et deesse heic nonnulla putat, quae ad Maximianum Herculium pertinebant. Ego potius existimaverim, [Col. 0347A] postrema haec verba pertinere ad ea cum quibus conjunguntur, ut sensus sit Galerium, ut militi suo praedam quamcumque conferret, id est, ut summam et nullis legibus coercitam praedandi licentiam daret, etiam ea flammis tradi jussisse, quae auferri non possent; ut si quis insequi voluisset, utensilia, id est, res ad victum necessarias, non haberet, ut mox dicet Lactantius. Itaque scribendum censeo flammis omnia, pro flamminia, ob vulgatum errorem librariorum qui frequenter primas vocabulorum syllabas omittunt. Et admissus fortassis error ab eo qui cum heic flammonia vel flammomnia vidisset scriptum, neque satis intelligeret quid hoc vocabuli esset, sciret porro veteres flamonium dixisse pro flaminio, emendandam putavit hanc vocem, reducendamque ad suam originem. Nam et veteres glossae Isidori et aliorum, tum etiam Sidonius, et duae veteres inscriptiones, quas ex Grutheri thesauro describit Jacobus Gothofredus ad l. 21 cod. Theod. de decurionibus, et harum unam Savaro, et Sirmundus ad Sidonium, [Col. 0347B] flamonium dicunt pro flaminio. Scio inelegantem prorsus locutionem esse, neque dici solere flammis rem quampiam auferri. Sed in auctore excerptorum non requirimus elegantiam sermonis. Sed hanc conjecturam meam non esse veram facile colligo ex ea, quam mecum pro amicitia nostra communicavit vir istarum aliarumque plurimarum litterarum peritissimus Carolus Dufresnius Cangius, qui hic, pro flamminia, legi debere putat flammula, id est, signa militaria; quibus erectis, necesse est milites stare in acie; cadentibus vero, facile dissipantur. Vide Glossarium latinum ejusdem Dufresnii.

Flexit animos quor. Ita olim monuimus esse emendandum, cum primo edidissemus felix animus quorum.

Fugam capessivit. Hadrianus Valesius, in libro primo rerum Francicarum, scribit Licinium creatum Caesarem a Galerio fuisse anno 308 eique tutela Illyrici delegata, Galerium cum maximis copiis ingressum Italiam, Maxentium generum suum Romae obsessisse, et arte Maximiani Herculii ab urbe repulsum [Col. 0347C] esse. Ostensuri postea sumus Licinium factum imperatorem post reditum Galerii ex Italia. Nunc vero id tantum observandum, parum probabile videri quod ait vir clarissimus, Galerium arte Maximiani Herculii ab urbe repulsum esse, cum ex capite 27 et 28 Lactantii certo constet illum in Gallia apud Constantinum fuisse per totum illud tempus, quo Galerius fuit in Italia: quod etiam colligi facile potest ex verbis Zozimi.

Opprimi potuit. Apud Zozimum Herculius dicitur persuadere voluisse Constantino, ut discedentem ex Italia Galerium prosequeretur. Sed cum ille natura inquietus et infidus esset, non mirum si Constantinus ejus consilia sprevit.

Vexasset. Puto legendum esse vastasset.

Titulum immutari. Haec alibi non leguntur. Et mirum est ab aliis historicis praetermissa fuisse.

Daciscum. Quod ipse natus esset ex Dacia.



CAPUT XXVIII.

[Col. 0347D] Maximianus alter. Cognomento Herculius, qui resumpserat imperium, illudque habebat commune cum filio Maxentio.

Prior filii potestas. Ratione nimirum habita novi imperii. Nam pater deposuerat antea imperium, et in privatam vitam concesserat. Postea in consortium imperii adscitus fuerat a Maxentio, qui ad eum purpuram misit, et bis Augustum nominavit.

Milites e. q. Sever. reliq. Id est, milites ex veteri Maximiani Herculii exercitu, a Galerio missi cum Severo ad expugnandum Maxentium, qui translatis signis, Severum deserentes, se Maximiano tradiderant. Hos, quia sui olim fuerant, existimabat Maximianus sibi adhaesuros.

Diripuit purpuram. Eutropius lib. X: Herculius tamen Maximianus post haec in concione exercitus filium Maxentium denudare conatus, seditionem et convicia militum tulit. Incerti panegyricus Constantino dictus [Col. 0348A] post devictum Maxentium: Ipse denique, qui pater illius credebatur, discissam ab humeris purpuram detrahere conatus, etc. Apud Socratem, lib. I, cap. 2, legitur Herculium recuperandi imperii cupiditate raptum conatum esse interficere, sive de medio tollere filium suum Maxentium. Ita quidem versiones Christophorsoni et Valesii, propter vocem , quae varias significationes habet. Melius, ut arbitror. Epiphanius scholasticus: Hinc ejus pater imperandi cupidine voluit filium regno privare. Nam ista interpretatio melius congruit cum narratione Lactantii et aliorum.

Superbus alter. Id est, Tarquinius superbus, rex Romanorum ultimus, Lactantius, lib. IV Institut., cap. 14: Tarquinius superbus exactus est.



CAPUT XXIX.

Maximianum. Galerium.

Aderat ibi Diocles. Aurelius Victor loquens de fuga et exitu Severi: Hoc acrior Galerius, adscito in consilium [Col. 0348B] Jovio, Licinium vetere cognitum amicitia Caesarem creat Augustum; eoque ad munimentum Illyrici ac Thraciae relicto, Romam contendit. Sed in hoc errasse convincitur Victor, quod ait Licinium creatum esse Augustum post mortem Severi, et antequam Galerius exercitum in Italiam duceret adversus Maxentium: cum e contra testimonio Lactantii et aliorum certum sit Licinium factum esse imperatorem in locum Severi post reditum Galerii ex Italia, et eam tum Galerio mentem fuisse, cum imperium Licinio tribueret, ut eo uteretur in bello quod susceperat adversus Maxentium. Zozimus: Maximianus Galerius ex societate superiorum temporum familiarem sibi Licinium imperatorem creat, quod ejus opera bello Maxentium persequi cogitaret. Auctor Fragmenti de Constantio Chloro, pag. 473: Licinius itaque ex nova Dacia vilioris originis a Galerio factus imperator, velut adversum Maxentium pugnaturus. Et tamen Victor eum ait in Illyrico relictum eo tempore, quo Galerius maxime cogitabat de bello Italico. Sed id quoque falsum esse necesse [Col. 0348C] est, cum auctor ejusdem Fragmenti, pag. 472, scribat Licinium fuisse in exercitu Galerii Romam obsidentis, et ab eo missum in urbem cum Probo, ut viam aliquam invenirent concordiae inter socerum et generum. Quae etiam evincunt privatum adhuc fuisse, adeoque nondum imperatorem. Ut mirum valde sit virum doctissimum Hadrianum Valesium secutum in hac historia scribenda fuisse Victorem potius quam caeteros auctori istius fragmenti consentaneos.

Quod ante non fecerat. Nimirum ut Licinium faceret imperatorem. Quod facere jam tum poterat, cum Severum et Maximianum fecit Caesares: sed noluerat, propter rationes supra allatas in capite vigesimo.

Imperium Licinio daret. Digladiantur inter se viri docti in constituendo anno quo Licinius factus est imperator, quibusdam id evenisse censentibus anno Christi 307, aliis sequenti. Ego utrorumque rationes afferam. Qui priorem sententiam tuentur, his argumentis aut utuntur, aut uti possunt. Anno Christi 307 mota sunt arma adversus Maxentium, qui fine [Col. 0348D] anni superioris imperium invaserat; et Severus Caesar Augustus, qui ad expugnandum eum Romam accesserat missus a Galerio Maximiano, repulsus, ac postremo miserabili mortis genere extinctus est anno secundo imperii sui, ut legitur in Chronico Eusebii, id est anno Christi 307, ante kalendas maias, quibus biennio antea factus fuerat Caesar ab Herculio Maximiano. Ita Onuphrius Panvinius in commentario ad librum secundum Fastorum, ad annum U. C. 1059, qui congruit cum anno Christi 308. Hoc anno circa kal. maii Severus, qui a Galerio Caesar per Italiam et Africam creatus fuerat, cum adversum motum praetorianorum atque Maxentii Romam cum exercitu venisset, militum suorum scelere desertus, ipseque fugiens, altero imperii anno Ravennae interfectus est. Accensus ea ignominia Galerius, in quem hoc dedecus recidebat ut in auctorem belli, incredibili celeritate ex Illyrico Romam cum immenso exercitu advolat, et ex [Col. 0349A] Italia in Illyricum revolat inglorius, totum illud terrarum spatium bis emensus intra quinque aut sex ut plurimum menses, de castigando pellendoque Maxentio eo acrius cogitans, quod vincere suetus, nunc cum ingenti dedecore coactus erat terga vertere. Ea de causa Licinium post reditum ex Italia creat Imperatorem, destinans eum Italiae adversus Maxentium. Acta haec 3 idus novembris, ut legitur in Fastis idatianis et in Chronico Alexandrino. Sed quamvis hi duo libri consentiant de die, de anno tamen non conveniunt. Nam Chronicon Alexandrinum initia imperii Liciniani refert ad annum, quo Fl. Constantinus Augustus solus consul fuit; Fasti ad annum sequentem, qui sic notatur: Item decies et Maximiano VII. Quo etiam modo, ut hoc obiter moneam, Graeca illa, , quae leguntur in Chronico Alexandrino, vertenda sunt pro eo quod Raderus vertit Palindecato, coactus admonere in margine haec intelligenda esse de decimo Diocletiani consulatu. In quo sane lapsus est vir eruditissimus. Nam si Diocletianus decies consul [Col. 0349B] fuit, decimus ejus consulatus incidit in annum Christi 305, ut supra vidimus. Itaque hic locus intelligendus est de decimo Maximiani Herculii consulatu, qui tum imperium resumpserat. Sed his omissis, ad quae per transennam tantum, et quasi aliud agendo animum advertimus, persequamur argumenta quibus probari potest Licinium factum esse imperatorem anno Christi trecentesimo septimo. Certum est Constantinum fuisse factum imperatorem post mortem patris anno Christi 306, mense julio exeunte. Itaque primus imperii ejus annus finitus est eodem mense julio anni sequentis. Cum autem Eusebius in Chronico imperatoriam Licinii dignitatem ponat in anno secundo imperii Constantini, dubium non est quin secundum Eusebii testimonium ejus initia referenda sint ad annum 307 exeuntem. Denique si tribunitia potestas imperatorum illius aevi numerabatur a die quo imperium adepti erant, ut placet viris eruditissimis, hinc etiam confirmatur Licinium factum esse [Col. 0349C] imperatorem anno Christi 307, cum in edicto quod Galerius moriturus edidit anno 311 in gratiam Christianorum, quod vero Nicomediae propositum est pridie kalendas maias, adnotatus sit annus quartus tribunitiae potestatis Licinii apud Eusebium in editione Valesii, et apud Nicephorum. Atqui, si annos Licinii colligas, et illos a mense novembri anni 307 incipias, nullo negotio reperies annum 311 fuisse quartum tribunitiae ejus potestatis adeoque etiam imperii. Et haec sunt quae dici possunt pro confirmanda eorum opinione, qui arbitrantur Licinium anno 307 evectum ad dignitatem imperatoriam. Sed adversus haec reponi potest magnam esse auctoritatem Fastorum idatianorum, in quibus historia illa refertur ad annum sequentem, et merito. Primum enim non potuisse Galerium Maximianum sic raptim et praecipitanter proficisci in Italiam cum ingentibus copiis, Romam obsidere ac reducere exercitum in Illyricum, ut omnia facta dici possint intra quinque aut sex mensium spatium; adeoque probabilius videri excessum Galerii [Col. 0349D] ex Italia contigisse anno trecentesimo octavo. Praeterea credibile non esse Maximianum Herculium, hominem senem, qui apud Carnuntum cum Diocletiano erat eo tempore quo Licinius factus est imperator, intra sex mensium spatium Italiam Galliasque emensum esse, nuptias Constantini et Faustae celebravisse, rursum in Italiam rediisse post fugam Galerii, tum etiam iterum in Galliam, et hinc in Pannoniam profectum ad Diocletianum. Denique in Epitome Victoris legi Maximinum Dazam Caesarem quadriennio fuisse, Augustum triennio. Cum autem ille factus fuerit Caesar anno 305 kalendis maiis, consequens esse ut Caesaris nomine contentus fuerit usque ed annum 308 exeuntem. Alioqui quadriennio Caesar non fuisset, sed triennio, si Licinius factus fuisset imperator anno superiore. Ista quidem magnum momentum habere statim videntur. Sed profecto, si consideremus statum reipublicae illius temporis, ingenium Galerii ferox, [Col. 0350A] iracundum, praeceps et superbum, instabilitatem et perfidiam ac mobilitatem Herculii, quae sane vitia semper eos praecipitant, quibus inhaerent, quia in animis hominum potentiora virtutibus sunt, ut ait Lactantius in libro primo divinarum Institutionum, facile intelligemus ea quae primo intuitu fere impossibilia videntur, fieri tamen potuisse ab hominibus inquietis et summum imperium retinere cupientibus. Nam, exempli gratia, Illyricum, ubi Galerius habitabat, Italiae adjacet: adeoque facile illi fuit in Italiam venire, et dein recedere, etiam cum exercitu, intra illud sex mensium spatium quod diximus: praesertim cum ex Zozimo et auctore Fragmenti de Constantio Chloro intelligamus illum ex Italia discessisse nullo commisso praelio, hoc est, parvam ejus in Italia moram fuisse. Herculium vero, cupidum imperii, quod invitus deposuerat, quis miretur tanta celeritate tot itinera fecisse, quem dubium non est illa fecisse abjecta omni cunctatione et tarditate? Solvebat a Roma, et mare trajiciens, cum Massiliam pervenisset, cito ad Augustam Trevirorum, [Col. 0350B] ubi sedes erat Constantini. Quae omnia itinera confici profecto possunt intra mensem ab homine diligenti. Postea aliquanto tempore apud Constantinum fuit occasione nuptiarum. Mense dein altero ei opus fuit ad redeundum in Italiam, unde brevi pulsus est. Adde alium mensem pro secunda profectione in Gallias, ubi non multum moratus est, et mensem pro itinere ab Augusta Trevirorum usque ad Carnuntum in Pannonia. Patet jam totum hunc numerum mensium satis congruere spatio temporis, quod fluxit a morte Severi (nam tum primo Herculius in Galliam profectus est) usque ad diem tertium idus novembris, quo die Licinius factus est imperator. Imo suspicor Severum diu ante kalendas maias occisum esse, nimirum mense februario. Nam in veteri kalendario quod Herwartus edidit, natalis Constantini notatur pridie kalendas apriles. Quod cum de die quo factus est Caesar interpretari debere putaverit vir eruditissimus, ego crediderim intelligendum esse de eo die quo [Col. 0350C] Maximianus Herculius eum nuncupavit Augustum; quod quidem evenisse anno 307, nullus, ut opinor, dubitandi locus esse potest. Itaque si Maximianus exeunte Martio Constantinum dixit Augustum, jam pro sex mensibus, quos ab exitu Severi usque ad imperium Licinii numerabamus, habemus fere novem, intra quos utrique Maximiano facile fuit hos cursus et has peregrinationes conficere, de quibus antea diximus. Porro natalem Constantini pridie kalendas apriles non posse referri ad diem quo factus fuit Caesar, hinc puto colligi, quod aut factus est Caesar cum Severo et Maximino, aut cum pervenisset ad patrem, aut certe cum Caesar nuncupatus est a Galerio. Atqui jam ostendimus factum non fuisse Caesarem cum Severo et Maximino. Quod tamen etsi factum fuisset, tamen natalis ille non posset congruere, cum constet Severum et Maximinum fuisse factos Caesares, non pridie kalendas apriles, sed kalendis maiis. Non potest etiam congruere tempori quo patri successit, cum id evenerit exeunte mense julio. Congrueret [Col. 0350D] ergo tantum huic tempori quo Constantinus a Galerio factus est Caesar. Verum ne illud quoque incidet in pridie kalendas apriles. Quippe ambigi non potest quin laureata Constantini imago ad Maximianum perlata sit statim atque ille in locum Constantii patris successit, id est, exeunte julio, non secus ac ejus imago Romam statim allata est; quod quidem occasio fuit Maxentio invadendi imperii, ut Zozimus docet in libro secundo. At si exeunte julio nuntius accepti a Constantino imperii perlatus est ad Galerium, cum Lactantius non doceat moram fuisse in mittenda purpura ad Constantinum, par est credere, et Caesarem factum, et purpuram missam intra eumdem annum quo imago allata est, atque adeo diu ante mensem martium. Et certe rationi consentaneum est, ut dies accepti summi fastigii annotatus sit in calendario: quem si non referas ad pridie kalendas apriles, nullibi notatus reperietur dies, quo [Col. 0351A] Constantinus imperator et Augustus dictus est. Quod attinet ad auctoritatem ex epitome Victoris allatam, ea non officit his quae hactenus dicta sunt. Nam multa sunt in hac epitome quae non cohaerent, nominatim vero in hoc loco, ubi septem tantum imperii annos tribuit Maximino, quem certum est imperasse per annos octo integros et aliquot menses. Postremo redeundum nobis ad tribunitiam potestatem, quae magnum momentum habet in hoc negotio. Quod cum intelligeret vir clarissimus Henricus Valesius, qui contendit Licinium anno tantum 308 factum esse imperatorem, huc descendit in annotationibus ad Eusebium pag. 171, ut fateatur observationem de tribunitia potestate incommodare sententiae suae de initiis Licinii, coactus etiam edictum illud, in quo quartus annus tribunitiae potestatis Licinii annotatus est, rejicere ad exitum anni 311, ut sic inveniret annum illum quartum tribunitiae potestatis Licinii. Sed ruit conjectura illa, cum ex Lactantio constet edictum illud propositum fuisse Nicomediae pridie kalendas [Col. 0351B] maias, et Galerium obiisse paulo post. Itaque etiam ex illa eruditissimi viri observatione colligimus verissimam esse illorum sententiam, qui Licinium anno Christi 307 putant creatum fuisse imperatorem. Hinc etiam puto confirmari posse Licinium fuisse factum imperatorem anno 307, quod Maximianus Herculius et Galerius Maximianus consulatum simul gessisse reperiuntur anno sequenti, et quod deinceps bellatum non fuit adversus Maxentium Herculii filium. Concordiam enim, quae postea inter eos fuit, illo tempore constitutam fuisse oportet, quo Herculius et Galerius simul fuerunt apud Carnuntum, cum videamus Galerium tum maxime de bello adversus Maxentium gerendo consilia agitasse, cum Licinium provehere destinabat ad principale fastigium, et hunc ardorem statim deferbuisse post promotionem ejus. Quod si consulatus ab Herculio et Galerio, quod negari non potest, communi consensu susceptus est post amicitiam inter eos conglutinatam apud Carnuntum, cum [Col. 0351C] is in annum Christi 308 inciderit, manifestum est Licinium exeunte anno 307 factum fuisse imperatorem. His ita constitutis, reliquum est ut de alia difficultate quae heic occurrit, an nimirum Licinius primum factus fuerit Caesar, ac postmodum Augustus, ut placuit quibusdam, an vero uno eodemque tempore Caesar et Augustus, ut alii volunt, nonnulla dicamus. Res est, quae facile decidi potest vel unico Lactantii testimonio, qui imperium Licinio ac primum locum post Galerium datum fuisse scribit, etiam supra Maximinum, quod etiam confirmatur auctoritate Eusebii, ut ostendemus paulo post. Itaque difficultas illa non indiget ampliori examine. Orta autem est ex male intellecto Aurelii Victoris loco, ubi agit de Licinio facto Caesare et Augusto. Vide Scaligerum in animadversionibus ad Chronicon Eusebii.

Utroque praesente. Nimirum Diocletiano et Maximiano Herculio, ut mox dicemus. Venerat Herculius ad Diocletianum, ut Zozimus ait, id temporis Carnunti degentem, ut eum impelleret ad resumendum [Col. 0351D] imperium: sed venerat e Gallia, ut docet Lactantius, non vero ex Italia, ut putavit Cluverius, qui in libro de Vindelicia et Norico cap. 5 scribit, auctore, ut ipse ait, Zozimo, Herculium e Lucania Italiae regione Carnuntum ad Diocletianum profectum fuisse, ac per Ravennam transiisse in eundo et redeundo. Quod utrumque procul dubio falsum est. Nam, ut dixi, Herculius e Gallia profectus est Carnuntum, ubi reperit Diocletianum; et ab eo discedens in Galliam reversus est, ut etiam colligi potest ex panegyrico quem Eumenius Constantino dixit, ubi varios Herculii errores recto ordine recenset hoc modo: Fati necessitas tulit ut ille pietati tuae hanc referret vicem, quem tu ab urbe pulsum, ab Italia fugatum, ab Illyrico repudiatum, tuis provinciis, tuis copiis, tuo palatio recepisti. Recte, inquam. Nam cum filium Maxentium denudare ac regno privare vellet, exactus ab urbe, pulsus Italia, ad Constantinum confugit. Dein [Col. 0352A] in Pannoniam Illyrici provinciam profectus est, ut Galerio strueret insidias; ibique Diocletianum, quem antea per litteras frustra tentasse colligi potest ex Eutropio, hortatus ad resumendum imperium, cum nihil suis suasionibus effecisset, impeditis consiliis, ut Lactantius ait, tertiam fugam molitus, rediit in Galliam. Quae ita, ut in panegyrico leguntur, gesta esse probat Lactantius. Memorabilis autem in primis est vox Diocletiani imperium respuentis, cum ad illud resumendum eum hortarentur Herculius et Galerius. Epitome Victoris: Dum ab Herculio atque Galerio ad recipiendum imperium rogaretur, tanquam pestem aliquam detestans, in hunc modum respondit: Utinam Salonae possetis visere olera nostris manibus instituta. Profecto nunquam istud tentandum judicaretis. Itaque ex hoc Lactantii loco habemus, quem antea nesciebamus, annum quo Herculius ad Diocletianum profectus est, eum nempe quo Licinius factus est imperator. Caeterum heic observandum est errasse Arnaldum Pontacum Episcopum Vasatensem in notis [Col. 0352B] ad Chronicon Eusebii, pag. 678, et Josephum Scaligerum in libro quinto de Emendatione temporum, pag. 497, postremae editionis, ubi redarguentes Zozimum, qui dixerat Diocletianum conventum ab Herculio fuisse Carnunti Celtarum oppido, aiunt id falsum esse, cum Diocletianus post abdicatum imperium nunquam pedem posuerit in Gallia, imo non extulerit Salonis Dalmatiae. Prima pars observationis vera est, nempe Diocletianum nunquam pedem posuisse in Gallia post abdicatum imperium. Sed tamen fuit Carnunti in Pannonia, ubi eum Herculius convenit. Et pedem eum extulisse Salonis patet ex responso ejus, quod paulo ante retulimus: Utinam Salonae possetis visere olera. Nam si tum cum haec dicebat fuisset Salonae, locus non erat huic exclamationi. Itaque longe aberat a Salonis. Gravius etiam errat vir doctissimus Joannes Morinus in parte secunda libri de Ecclesia per Constantinum liberata, cap. 1, pag. 126, 129; et cap. 3, pag. 153, ubi scribit Maximianum [Col. 0352C] Herculium ea scripsisse ad Diocletianum, quae dicta, non scripta, esse jam vidimus, et longam confingit epistolam ad eum scriptam, cujus nullum vestigium extat apud veteres, et Diocletianum, post acceptam epistolam illam brevi eam responso dignatum esse, quod nos retulimus ex epitome Victoris. His ita constitutis, videndum est an vera esse possint quae a viro clarissimo Hadriano Valesio in libro primo rerum Francicarum, pag. 22, dicta sunt de profectione Maximiani Herculii in Illyricum, et de discessu ejus. Ait ergo Herculium, cum videret omnes Romani imperii provincias teneri a Galerio, Maximino, Maxentio et Constantino, adeoque nusquam sibi locum consistendi esse, nec se sine provinciis et sine exercitu imperatoriam dignitatem tueri diutius posse, iterum cessisse imperio, postquam annos circiter duos insignia principatus retinuerat, cumque se odio esse Maxentio et ejus militibus sciret, a Galerio petiisse sibi ut per filium ex Urbe et Italia expulso in Illyrico reliquum vitae agere privato liceret, repudiatumque [Col. 0352D] ab Galerio, anno secundo post consulatum suum decimum et Galerii septimum, sub specie officii, velut visendi Constantini generi sui gratia, in Galliam profectum, a Maxentio se pulsum simulantem. Haec sunt enim omnino verba viri clarissimi. Primum illud stare non potest quod ait, Herculium cessisse imperio antequam proficisceretur in Illyricum, quandoquidem Lactantius docet id ab illo factum esse, postquam ex Illyrico rediisset ad Constantinum. Deinde certum est eum ad Galerium profectum intra primum annum resumpti imperii, non vero postquam annos circiter duos insignia principatus retinuerat. Nam purpuram resumpsit anno Christi 306 exeunte, et sequenti profectus est in Illyricum mense, ut tardius, octobri. Quod autem ait eum petiisse a Galerio, ut sibi in Illyrico reliquum vitae agere privato liceret, cum id apud neminem alium reperiam, puto Valesium paraphrastice traxisse ex illis Eumenii verbis, [Col. 0353A] ubi legitur Herculium ab Illyrico repudiatum, tanquam si aliter repudiari non potuisset, quam negata ei habitatione Illyrici. Verus autem verborum Eumenii, ut ego quidem arbitror, sensus hic esse debet, ut ab Illyrico repudiatus dicatur, quia illic, ut diximus, suasionibus suis efficere non potuit ut Diocletianus resumeret imperium. Neque vero repudium illud contigit anno secundo post consulatum decimum Herculii, id est, anno Christi 310, ut putat Valesius, sed statim post collatam in Licinium dignitatem imperatoriam. Siquidem Lactantius de discessu ejus ab Illyrico sic scribit, tanquam de fuga desperata, adeoque de discessu subito et praecipiti profectione. Denique reditum Herculii ad Constantinum sic narrat Valesius, tanquam si nondum ille Constantinum vidisset post exactionem suam ab urbe Roma, adeoque apud eum conquestus non fuisset de filii sui crudelitate adversum se; cum tamen certo sciamus ex Lactantio Herculium Roma profugum venisse primo in Galliam ad Constantinum, et hinc in Illyricum ad [Col. 0353B] Galerium et Diocletianum, et ab isto repudiatum rediisse in Galliam ad Constantinum.

Utroque praesente. Diocletiano nimirum et Maximiano Herculio. Unum heic occurrit examinandum, an istorum praesentia trahenda sit ad consensum, praesertim cum ista agerentur a Galerio, homine admodum pervicaci ac superbo, et qui stricto velut ense supplicare suetus erat, et an consensus ille trahendus rursum sit ad caeteros, penes quos reipublicae potestas erat. Nam id dicere videtur Eusebius lib. VIII, cap. 13: . Hunc locum interpretes in varios sensus traduxerunt. Et Ruffinus quidem ita vertit: Sed et Licinius communi omnium sententia adscitus in imperium, Augustus pronuntiatur. Musculus: Licinius vero communi sententia potentatuum et ipse imperator et Augustus creatur. Christophorsonus: Licinius deinceps communi eorum suffragio et consensu penes quos summa potestas erat, [Col. 0353C] imperator et Augustus declaratur. Denique Valesius: Licinius communi imperatorum suffragio imperator et Augustus declaratus est. Ruffinus igitur in ambiguo relinquit quos intelligi velit. Neque clarius se Musculus explicat, quid potentatuum vocabulo significare velit, incertum relinquens. At Christophorsonus et Valesius aperte pronuntiant id factum esse communi imperatorum, sive eorum penes quos summa potestas erat, suffragio. Verum ista interpretatio plurimum habet difficultatis. Nam cum istud concilium praecipitanter, ut palam est, captum a Galerio sit, temporis angustiae non permiserunt ut Caesarum, qui in provinciis erant, consensus expeteretur; et non erat hic mos Galerii. Praeterea certo colligi potest ex Eusebio et Lactantio, uti postea dicemus, neque Maximinum, neque Constantinum interrogatos fuisse. Neque probabile item est Maxentii consensum fuisse requisitum, adversus quem bellum parabatur. Reliquum igitur est ut hic Eusebii locus intelligatur de Imperatoribus, nimirum de Diocletiano [Col. 0353D] veterano Rege, de Maximiano Herculio, qui tum imperium resumpserat, et de Galerio Maximiano. Nam hi tres tum erant Carnunti, cum Licinius factus est Augustus. Itaque verum non est omni ex parte quod heic ait Eusebius, Licinium factum esse imperatorem et Augustum communi eorum consensu, qui tum rempublicam possidebant.

Sex fuerunt. Nimirum Maximianus Herculius, Galerius Maximianus, Maximinus cognomento Daia vel Daza, Constantinus, Maxentius et Licinius.

Generum suum. Constantinum, qui Faustam, senioris Maximiani minorem filiam, paulo ante duxerat, eodem anno nimirum, quo et Severus occisus, et Licinius factus est imperator. Incerti panegyricus Maximiano et Constantino dictus in nuptiis Faustae: O divinum tuum, Maximiane, judicium, qui hunc tibi jure adoptionis nepotem, majestatis ordine filium, etiam generum esse voluisti!

[Col. 0354A] Generi filium. Nam Constantius Constantini pater, repudiata, ut jussus erat, Helena, Theodoram duxit, quam nonnulli tradunt Herculii filiam fuisse, alii privignam.

Deponit regiam vestem. Id est, purpuram; et sic iterum ad vitam privatam rediit. Factum istud ab Herculio scribit Hadrianus Valesius in libro primo rerum Francicarum, p. 21, antequam proficisceretur in Illyrycum, id est, anno 307 exeunte. Verum repugnat Lactantius huic sententiae, qui secundam Herculii abdicationem diserte revocat ad posteriora tempora: sed annum non indicat. Probabile tamen est id factum non ita multo postquam ad Constantinum rediisset ex Illyrico, id est, anno 308 ineunte, ipso decies et Maximiano septies consulibus. Nam nulla deinceps facinorum ejus mentio habetur usque ad annum 310 quo interiit; et vir cupidissimus signando annos per consulatus suos, consul deinceps non reperitur fuisse.

Relicta militum parte. In potestate soceri sui Maximiani. Sed homo perfidus eos sollicitavit ad defectionem. [Col. 0354B] Testis, praeter Lactantium, Eumenius in panegyrico quem postea dixit Constantino, ubi cum dixisset Maximianum genero suo pejerasse, statim addit: Haec est fides, haec religio palatini sacrarii devota penetralibus, ut lente et cunctanter, jam scilicet cum illis belli consiliis, itinere confecto, consumptis copiis mansionum, ne quis consequi posset exercitus, repente intra parietes consideret purpuratus, et bis depositum tertio usurparet imperium, litteras ad sollicitandos exercitus mitteret, fidem militum praemiorum ostentatione turbare tentaret, secure scilicet usurus exercitu, quem venales manus habere docuisset. Istius loci sensum Livineius ait hunc esse, ut Maximianus Herculius intelligatur resumpsisse purpuram Arelati, cum urbe pulsus, Italia fugatus, ac Illyrico repudiatus, a Constantino est exceptus. Recte sane, quantum ad Historiam. Sed nescio ubi invenerit acta haec esse apud Arelatem. Neque enim id dicit Eumenius, sed tantum se conclusisse in civitate Arelatensi, quo eum persecutus [Col. 0354C] est exercitus Constantini, et inde Massiliam postea fugisse. Mihi certum videtur Herculium purpuram, quam bis deposuerat, resumpsisse in ipsa civitate Trevirorum, aut non multo procul. Id mihi colligere videor ex his verbis Lactantii, ubi ait eum paucis post diebus, quam Constantinus profectus erat adversum Francos, cum thesauros publicos invasisset, purpuram repente sumpsisse, cum aestimaret Constantinum intrasse fines barbarorum. Nam Francorum limes erat circa Danubium. Et thesauri publici, quos tum invasit Herculius, non alibi potuerunt esse quam in palatio Imperatoris, id est, in civitate Treverensi. Itaque Herculius non potuit intra paucos dies purpuram resumere Arelati, quae longo intervallo distat a Treveris.

Quod ipsum non deceret. Eumenius in panegyrico Constantini: Talibus te pro utilitate ac dignitate publica rebus intentum averterunt in se novi motus ejus hominis, quem successibus tuis maxime favere decuisset.



CAPUT XXX.
[Col. 0354D]

Refert ad maritum. Eutropius lib. X: Detectis igitur insidiis per Faustam filiam, quae dolum viro enuntiaverat, profugit Herculius Massiliam; ibique oppressus, poenas dedit justissimo exitu. Fallitur Eutropius. Nam Herculius ante Massiliam profugerat, quam hunc dolum componeret, ut patet ex Lactantio. Gravius etiam erravit Zozimus, aiens Herculium, quod Fausta conatum illius antevertisset, ac rem totam Constantino indicasset, in desperationem rerum omnium adductum, apud Tarsum morbo extinctum esse. Confudit heic videlicet Maximianum cum Maximino, qui Orientem tenebat, et qui pulsus a Licinio, apud Tarsum postremo in Cilicia obiit, ut annotabitur infra. Sed neuter dolum explicavit, quem retulisse videntur ad invasionem imperii. Unus Eucherius, episcopus Lugdunensis, in historia Martyrum Agaunensium annotavit Maximianum Herculium struxisse insidias Constantino, [Col. 0355A] ut ei vitam auferret. Cum dispositis insidiis, inquit, genero suo Constantino tunc regnum tenenti mortem moliretur, deprehenso dolo ejus, apud Massiliam captus, nec multo post strangulatus, teterrimoque hoc supplicio affectus, impiam vitam digna morte finivit. Recte sane et consentanee Lactantio. Meminit autem hujus Herculii perfidiae, ac dein mortis Eusebius, in libro primo de vita Constantini, cap. 47, scribens, alterum eorum qui se imperio abdicaverant, cum insidias in necem Constantini pararet, deprehensum turpissimo mortis genere interiisse. Haec Eusebius, aperte designans Maximianum Herculium. Sed quoniam statim Eusebius tradit, ejus quem ita interiisse scribit, imagines et statuas omnes ubique terrarum dejectas esse, et hanc mortem describit longo intervallo post caput in quo egit de profligato Maxentio, huc descendit Valesius, in Annotationibus suis, ut putaverit, corruptum esse locum Eusebii, atque ita emendari debere, ut Maximinus heic intelligatur, qui una cum Severo factus est Caesar. Maximinus [Col. 0355B] enim interiit post victoriam quam Constantinus reportavit de Maxentio, et quidem mortis genere turpissimo, ut ex Eusebio libro octavo et nono colligi posse ait. Et haec quidem vir doctissimus annotavit ad hunc locum, quae ego puto contra veritatem historiae pugnare. Nam primo certum est Eusebium loqui de altero eorum qui se imperio abdicaverant. Quod de alio quam de Maximiano Herculio intelligi non potest, qui secundum in imperio locum obtinebat, et cum Diocletiano se abdicavit. Id vero nullo pacto dici potest de Maximino, qui nullibi legitur abdicasse. Deinde ille, de quo loquitur Eusebius, extinctus est, cum deprehensus fuisset insidias parare in necem Constantini. Quam historiam ad Herculium referendam esse nihilominus certum est, quam certum est Constantinum insidiis appetitum ab Herculio fuisse; id quod et Lactantius in hoc libro, et reliqui historici produnt uno consensu. Sane utriusque imagines dejectae post mortem eorum sunt, ut patet ex Eusebio. Narratio porro de caede Maxentii, quae praecedit Historiam mortis Herculii, nihil [Col. 0355C] huic sententiae officit. Eusebius enim (ut observat Socrates in initio suae historiae), in libris quos de vita imperatoris Constantini conscripsit, pleraque obiter tantum perstrinxit: quippe cui, ut in encomiis fieri solet, imperatoris laudes et panegyricam orationem contexere magis curae esset, quam res gestas accurate commemorare. At in libro octavo Historiae ecclesiasticae, cap. 13, ubi ordinem temporum sequitur, et ubi haec eadem de Maximiano narrat, quae leguntur etiam in vita Constantini, docet ea non posse, neque debere accipi de alio quam de Herculio, cum statim initio sequentis capitis dicat Maxentium ejus filium fuisse, de quo antea locutus est.

Componitur scena. In manuscripto legitur schena. Facilis fuit emendatio. Apud Tacitum, lib XIII Annal., Agrippina Neronis mater sic loquitur: Nunc per concubinum Atimetum et histrionem Paridem quasi scenae fabulas componit. Acta purgationis Felicis episcopi Aptungitani: Semper sic falsum per terrorem, per scenam, [Col. 0355D] per inreligiosam mentem actum est ab his, qui catholicae religioni consentire noluerunt.

Viginti annor. vota. Id est, vicennalia, quae cum Diocletiano Romae celebravit.

Eliso gutture. Epitome Victoris: Maximianus Herculius a Constantino apud Massiliam obsessus, deinde captus, poenas mortis genere postremo, fractis laqueo cervicibus, luit. Orosius, lib. VII, cap. 28: Herculius Maximianus in Galliam profectus est, ut Constantino genero aeque dolis junctus auferret imperium: sed per filiam deprehensus et proditus, deinde in fugam versus, Massiliae oppressus et interfectus est. Aberrant autem in hoc loco omnes historici, qui in viam reducuntur a Lactantio. Pessime Suidas, qui Diocletianum a Senatu jugulatum esse, Maximianum vero se suspendisse scribit. Ista porro Maximiani Herculii mors dicitur in Fastis idatianis evenisse anno secundo post consulatum decimum et septimum, qui congruit cum anno Christi [Col. 0356A] 310. Non est autem occisus a Constantino Maximianus ob purpuram tertium sumptam, ut putavit vir doctissimus Hadrianus Valesius, sed quia post violatum jusjurandum, post bellum civile commotum, post sollicitatos milites, postremo Constantinum occidere voluerat, et occidisset, si Faustam sibi consentientem habuisset.



CAPUT XXXI.

Maximianum alterum. Galerium, cognomento Armentarium.

Persecutionis auctorem. Ita etiam Eusebius in libro primo de Vita Constantini, cap. 58; Ruffinus lib. VIII, cap. 15: Ille vero, qui ei secundus in honore, postmodum etiam in primis successor fuit, qui et incentor ac signifer nostrae persecutionis extiterat. Et cap. 28: Ipsum namque auctorem sceleris ultio divina corripuit. Fragmentum de Constantio Chloro, p. 472: Tunc Galerius in Illyrico Licinium Caesarem fecit. Deinde illo in Pannonia relicto, ipse ad Serdicam regressus, morbo ingenti occupatus sic distabuit, ut aperto et putrescente [Col. 0356B] viscere moreretur, in supplicium persecutionis iniquissimae ad auctorem scelerati praecepti justissima poena redeunte. Vide Lactantium supra cap. 1 et sequentibus. Frustra ergo Scaliger in Animadversionibus ad Chronicon Eusebii ait Galerium Maximianum nunquam persecutum esse Christianos, cum bonus et laudabilis princeps fuerit eximius et fortis bellator. Atque heic eum merito reprehendit Petavius in lib. XI de Doctrina temporum, cap. 34, et lib. XIII, p. 714.

Etiam vim majestatis. In hoc loco desiderantur aliquot litterae in veteri exemplari, in quo ita legitur: ut in eo et . . . im majestatis ostenderet. Nos ex vestigiis litterarum, quae perierunt, conjecimus ita legendum esse, sicuti se habet haec editio. Et conjecturam nostram confirmat ipse Lactantius, cujus haec sunt verba in libro primo divinarum Institutionum, cap. 3: Quid quod summa illa rerum potestas ac divina vis ne semel quidem dividi potest. Et lib. III, cap. 17: Vim majestatemque veri Dei non intellexerunt. Alibi virtutem dixit [Col. 0356C] pro vi; ut lib. IV, cap. 26: Virtutem ac majestatem Dei singularis interpretari. Et lib. VI, cap. 9: Virtutem ac majestatem Dei singularis enarrat.

De agendis vicennalib. Ad exemplum Diocletiani, cujus imitationem affectabat ita, ut etiam de deponendo imperio aliquando cogitaverit. Sed tamen vicennalia non celebravit, extinctus antequam eorum agendorum tempus adesset.

Venia non hab. Primo edideramus: Veniam non habentibus nullas abstinendi multiplicis cruciatus. Quanquam autem ita omnino scriptum sit in archetypo, non dubito tamen quin ea lectio vera sit, quam nunc constituimus.

Quae quam tol. Hic locus ita habet in vetere codice: Quae quam tolerabilia sint, eripi a labore hominum cibos labore questos. Partem ultimam recte, ut opinor, restituimus. Priorem convellere non sumus ausi, licet olim existimaverimus reponi posse: Quanquam intolerabile sit. Sparkius ita scribendum esse ait: Quae cum intolerabilia sint. Conjecturam nostram praetulit [Col. 0356D] Columbus.

Votum. Sic vocabant festa in quibus vota concipiebantur pro incolumitate et diuturna principum vita, ut sicut vicennalia, exempli causa, celebrabant, sic dii tribuerent, ut tricennalia celebrarent. Sed opus non est me plura dicere de hoc argumento, cum nuper duo eruditissimi viri Carolus Dufresnius et Henricus Noris hanc materiam abunde tractaverint; ille in dissertatione de numismatibus inferioris aevi, quae post tomum tertium Glossarii edita est; alter in dissertatione chronologica de votis decennalibus, quae edita est cum dissertatione de nummis Diocletiani et Licinii. Vide etiam Casauboni notas in Spartianum.

Quod non erat celebraturus. Hic locus est magni momenti, cum ex eo certo colligatur Galerium Maximianum non pervenisse ad vigesimum annum imperii sui.



CAPUT XXXII.
[Col. 0357A]

Maximinus iratus. Eusebius, lib. VIII, cap. 13, cum dixisset Licinium et imperatorem et Augustum factum fuisse, addit: Quod quidem Maximinus aegre admodum tulit, qui hactenus Caesar duntaxat ab omnibus appellabatur. Hic ergo prae caeteris tyrannico ingenio praeditus, Augustus a semetipso renuntiatus est.

Mittit ergo. Galerius ad Maximinum, ut eum placaret.

Disposit. suam servet. Quia Licinium veterem contubernalem et victoriae socium fecerat Imperatorem secundi loci.

Deferat canis. Dictum id propter Galerium, qui senex erat. Nam de Licinio non posse intelligi, hinc patet, quod cum interiit, nondum erat sexagenarius. Epitome Victoris: Hic Licinius anno dominationis fere post quintumdecimum, vitae proxime sexagesimum, occiditur. In Fastis idatianis occisus dicitur sub consulatu Paulini et Juliani, qui in annum 325 incidit. Obiit autem [Col. 0357B] sub finem anni. In fragmento de Constantio Chloro dicitur regnasse annos 19, filio et uxore superstitibus. Quod verum ex omni parte non est. Nam ab anno 307 exeunte usque ad annum 324, quo ad vitam privatam mense octobri rediit victus a Constantino, numerantur anni tantum 17. Quod si anno 324, cum ageret decimum septimum imperii sui annum, nondum nactus erat annum aetatis suae sexagesimum, jam constat eum factum fuisse imperatorem anno circiter aetatis suae quadragesimo. Itaque quae de canis heic dicuntur ad eum referri non possunt.

Tollit Caesarum nomen. Non quidem ut nomen Caesarum aboleret, quod imperatores semper retinuerunt, sed ut ab eo deinceps abstinerent illi, qui in spem imperii adoptarentur, et sic excluderetur Maximinus. Hunc puto hujus loci sensum esse. Contra vir religionis et doctrinae laude insignis Antonius Pagius in dissertatione hypatica, p. 138, putat alium esse verborum Lactantii sensum, eaque ad Galerium [Col. 0357C] Maximinum cognomento Daiam referenda esse, non vero ad Galerium Maximianum. At Joannes Columbus, in annotationibus ad hunc locum, mirari se ait Antonium Pagium haec de Maximiano Daia accipere, cum series verborum et res ipsa doceat intelligenda esse de Galerio Maximiano: istum enim, qui jam veteranus erat, contumacem dici non posse in novitium imperatorem Maximinum, cum contumacia sit inferioris in superiorem. Ego vero arbitror recte in hoc loco reprehensum esse Pagium a Columbo.

Maxentium. Aut valde fallor, aut Maxentii nomen istic, ut in Chronico Alexandrino, perperam positum est pro Maximino. Nulla enim inter haec mentio Maxentii, quem Galerius Maximianus socer ejus oderat, et ut hostem publicum paulo ante bello appetierat. At vir clarissimus Joannes Columbus retinet in hoc loco nomen Maxentii, addit vero Maximini Daiae nomen, quod a dormitante librario omissum esse putat, et quatuor imperatores paulo post nominatos ait esse Licinium, Maximinum, Maxentium et Constantinum. [Col. 0357D] Mihi multo similius vero videtur ita intelligendum esse hunc locum, ut quatuor illos, quos imperatores nominari jussit Galerius, dicamus hos esse, ipsum videlicet primo Galerium, ut par erat, tum Licinium, deinde Maximinum, postremo Constantinum. Nam, ut antea dixi, nulla tum mentio Maxentii; et certum est Maximinum non potuisse praeteriri. Habebat enim exercitum fortem.

Constantinum fil. aug. Ex hoc praecipue loco colligo consensum Constantini requisitum non fuisse, cum Licinius factus est imperator. Quippe probabile non est eum, qui imperator et Augustus dictus ab Herculio fuerat, qui filius et gener Augustorum erat, virum praeterea spectatum militia, fortissimorum exercituum ducem, et victoriis multis insignem, passurum fuisse sibi praeferri hominem novum. Et sane nescio an ista sic ex omni parte successerint. Nam in edicto anni 311, ubi tres imperatores nominantur, [Col. 0358A] Galerii quidem nomen, ut senioris principis, primo loco ponitur, tum Constantini, deinde postremo Licinii. Quod indicat dignitatem istius passam esse aliquam contradictionem apud Constantinum, eamque non aliter sopitam, quam rejiciendo Licinium in tertium locum.

Augustum se nuncupatum. Singularis est huicque Lactantii scriptioni plane conveniens locus Ruffini ex lib. IX, cap. 5, ubi loquens de eodem Maximino ait: Et quamvis ei agere cuncta ex sententia liceret, quippe qui jam sibi etiam Augusti concessam praesumpserat dignitatem, videri tamen vult quod aliquibus justis haec rationibus agat. Confirmat Eusebius, lib. VIII, cap. 13, ubi cum dixisset Licinium imperatorem et Augustum declaratum esse addit: Quod quidem Maximinus aegre admodum tulit, qui hactenus Caesar duntaxat ab omnibus appellabatur. Hic ergo prae caeteris tyrannico ingenio praeditus, Augustus a semetipso renuntiatus est.



CAPUT XXXIII.

[Col. 0358B] Dec. et oct. annus. Is est annus Christi 310, ut ostendit tempus mortis Galerii. Nam cum ille incoeperit aegrotare anno 18 imperii sui, aegrotaverit autem per annum perpetem, et obierit anno 311, mense maio, planum est annum octavum et decimum imperii ejus congruere cum anno Christi 310.

Insanabili plaga. Lactantius, lib. VII Institut., cap. 15: Percussit Aegyptum Deus insanabili plaga.

In inf. pa. genitalium. Vide Eusebium, lib. VIII Hist. eccles., cap. 16, et lib. I de Vita Constantini, cap. 57; Ruffinum, lib. VIII, cap. 18; Fragmentum de Constantino Chloro, pag. 472, et Orosium, l. VII, cap. 28.

Inductam jam cic. In codice manuscripto legitur: Sed inducta jam cicatrice, scindit vulnus. Ex quo nos primo confeceramus: Sed inductam jam cicatricem scindit vulnus. Nunc vero videmus retinendam esse lectionem veteris libri; pro scindit tamen reponendum esse scinditur. Noster, lib. VI Institut., cap. 24: [Col. 0358C] Perniciem rescissis vulneribus effundere. Paulo post lacuna, ut olim monuimus, sic forte supplenda est: Rursum levi corporis motu vulneratus. Ubi Columbus legi debere ait vulnerato.

Asclepius. Sic etiam lib. III Institut., cap. 19: Timuit videlicet ne apud Rhadamantum reciperatorem voti reus fieret ab Asclepio. Haec est enim scriptura vetustissimorum Lactantii exemplarium, cum in vulgatis legatur, ab Aesculapio. Paulo supra ibidem editum est, pro se sacrarent. Melius, ut arbitror, codex regius 3735, prosecrarent. Ita etiam primo habuit codex 3736 ejusdem bibliothecae. Sed postea syllaba sa addita est supra lineam. Et sic constituta est editio vulgata. Infra lib. IV, cap. 27: Instigantibus iisdem daemonibus, quibus prosecrant.

Vermes intus creantur. Vide Eusebium, lib. VIII, cap. 16, et Orosium, lib. VII, cap. 28. Similem omnino historiam de Juliano, qui avunculus apostatae fuit, narrant D. Joannes Chrysostomus oratione in sanctum Babylam, Sozomenus, lib. V, cap. 8, et Theodoretus, [Col. 0358D] lib. III, cap. 13.

Odoritatem. Certum est hunc locum esse mendosum. Itaque conjeceram sic restitui posse: Odor teter non modo per palatium. Sparkius deinde faciliori, ut ipse ait, emendatione legendum censet: Odor autem. Cuperus: Odoritas tetra. Columbus: Odor ita teter. Quid, si reponatur: Odoris diritas.

Deum coactus est confiteri. Memorabile est, quod hoc loco narrat Ruffinus, lib. VIII, cap. 18. Referam autem ejus verba: Denique plerosque medicorum, inquit, quod nec morbo aliquid mederi, nec vim foetoris tolerare possent, interfici jubet. In quibus cum quidam jugulandus potius, quam medicaturus assisteret, inspiratus a Deo: Cur, inquit, imperator, erras, et quod Deus infert, ab hominibus putas posse revocari? Nec humanus est iste morbus, nec a medicis curatur. Sed recordare quanta in servos Dei egeris, quamque in religionem divinam impius et profanus extiteris, et intelliges [Col. 0359A] unde tibi sint poscenda remedia. Nam et ego quidem mori cum caeteris potero; tu tamen a medicis non curaberis. Tunc primum se Maximianus hominem esse intellexit, etc. Eamdem historiam compendio perstrinxit Orosius, lib. VIII, cap. 28, et ex eo auctor Historiae miscellaneae, lib. XI. At Eutychius in Annalibus tradit Maximianum sponte sensisse ac dixisse se ea pati, quia christianos interfecerit, et litteras in omnes provincias suas dedisse, ut christiani, qui in carceribus erant, dimitterentur. Sed idem tamen in hoc graviter errat, quod eum ex hoc morbo convaluisse scribit precibus christianorum, ac postea ad majorem impietatis gradum, quam antea prolapsum, Christianos ubique jussisse occidi et penitus extirpari. Qui error ei evenit ex confusione nominum Maximiani et Maximini, dum uni tribuit, quod a duobus factum esse constat. Fallitur etiam Sethus Calvisius, qui tum putat persecutionem decennalem quievisse post edictum illud mortemque Galerii, cum octavus tantum persecutionis annus esset, ut supra diximus.

[Col. 0359B] Edictum misit. Extat apud Eusebium, l. VIII, c. 17, ex latina lingua translatum ab eo in graecum sermonem, et dein ex Graeco versum in latinum a Ruffino, ut ipse docet: Haec de Latino in Graecum versa nos rursum transfudimus in Latinum. Quod igitur hodie legimus prima latina, beneficium est Lactantii.



CAPUT XXXIV.

Ad bonas mentes red. Lactantius, lib. V, cap. 19, ad hoc fortassis edictum respiciens: Sed haec ipsa ignoratio efficit, ut in persequendis sapientibus tam mali sint, fingantque illis consulere, illos ad bonam mentem velle revocare. Acta sanctorum Saturnini, Dativi et Felicis, cap. 7: Debueras alios ad bonam mentem revocare, et non contra praecepta imperatorum et Caesarum facere.

Ut non vet. inst. seq. Taxat christianos, quod a prisca illa parentum suorum simplicitate defecissent. Eusebius sane, lib. VIII, cap. 1, calamitosum Ecclesiae [Col. 0359C] illius aevi statum describens, invidias, obtrectationes, quasi bella intestina inter Christianos, antistitum adversus antistites certamina, et caetera quae iram Dei adversus ipsos excitarunt, hinc ortam esse ait persecutionem Diocletiani et Maximiani adversus Ecclesiam. Vide etiam Ruffinum, lib. eod., cap. 1, et Lactantium, initio libri de Opificio Dei.

Significaturi sumus. Male Ruffinus, indicavimus, rem quasi jam peractam narrans, cum ad futurum referatur. Neque istud tribuendum errori typographorum, cum hanc lectionem exhibeant tres vetusti codices manuscripti bibliothecae Colbertinae. Christophorsonus et Valesius recte verterunt significabimus.

Ac sua. Haec verba omisit Ruffinus, quae recte alii reposuerunt.

In sedibus. Ruffinus vertit in laribus, quemadmodum legitur in uno codice Colbertino. Sed alii et editiones habent in laboribus. Christophorsonus vertit, in suis familiis; Valesius, in suis domiciliis.



CAPUT XXXV.
[Col. 0359D]

Proponitur Nicomediae. Absente nimirum Galerio Augusto, qui apud Sardicam aegrotabat. Itaque verum esse non potest quod ait vir eruditissimus Henricus Valesius in annotationibus ad Eusebium pag. 171, hoc edictum emissum fuisse post initium anni 311, ante mensem martium. Nam anni Galerii imp. consurgebant ex kalendis martiis.

Ipso octies et Maximino iter. cons. In Fastis Maximianus dicitur consul VIII, solus. Quod etiam tradunt auctor ignotus de consulibus, et auctor quoque de pontificibus Romanis, a Cuspiniano citati. At heic additur Maximinus iterum. Quod valde mirum est, praesertim cum de primo illius consulatu nulla uspiam mentio habeatur. Verum dubitare non licet quin is iterum consul fuerit, cum luculentissimum de eo extet Lactantii testimonium.

Apertis carceribus. Ruffinus, lib. IX, cap. 1: Judices [Col. 0360A] vero per singulas civitates edicta mittentes, legemque praeferentes relaxari cunctos qui tenebantur in carcere, quique in metallis, aut quibuslibet vinculis asservabantur, omnes abscedere liberos jubent.

Conjuge sua. Valeria Diocletiani filia. Haec tamen non mansit in aula Licinii, ob ferociam ejus: sed ad Maximinum confugit, ubi pessime habita est, ut videbimus infra, cap. 39.

Filio. Candidiano, de quo dictum est supra, cap. 20.

Horrenda tabe consumptus. Ruffinus, lib. VIII, cap. 15, ait Galerium tam multis variisque morbis, et corporis tabe atque insania mentis affectum esse, ut post longos atque inextricabiles languores, scelerum suorum furiis agitatus, sponte vitam nefariam proderet, id est, ut Orosius explicat in capite 28 libri septimi, vim vitae suae attulit. Sed haec vera non sunt. Mortuus autem est anno Christi 311, quo inierat nonum et decimum imperii sui annum. Ita enim colligitur in primis ex Lactantio teste luculentissimo. Nam cum ex [Col. 0360B] capite 33 constet Galerium aegrotare coepisse anno decimo et octavo imperii sui, et morbum ejus duravisse per annum perpetem, ac postea illum deficientem anno sequenti edictum misisse ut Christianis liceret Deum publice colere, mortuumque esse cum jam futura essent vicennalia, kalendis martiis impendentibus, clarum est eum non pervenisse ad annum vigesimum imperii sui, sed mortuum esse anno decimo nono. Consentit Lactantio Aurelius Victor in libro de Caesaribus, ubi ait Galerium potentiam Caesaris gessisse annos tredecim, quinquennio imperium tenuisse. Huic quinquennii imperium, inquit, Constantio annuum fuit, cum sane uterque potentiam Caesarum annos tredecim gessissent. Quod confirmatur auctoritate Eutropii in initio libri noni, et ex Chronico Alexandrino, pag. 651, ubi scriptum est Constantium, qui Caesar cum Galerio factus est, et eodem die Augustus nuncupatus est, quo Galerius, obiisse Eboraci in Britannia anno decimo tertio principatus [Col. 0360C] sui, exacto videlicet, cum ab aliquot mensibus iniisset decimum quartum. Atqui supra, cap. 17, probavimus Diocletianum et Maximianum deposuisse imperium anno Christi 305, kalendis maiis. Itaque qui tum Caesar erat ab annis tredecim, adoptatus fuerat anno Christi 293, kalendis martiis. Quod si addas quinquennium, seu potius sexennium imperii, facile reperies consurgere numerum annorum novemdecim, quibus eum imperasse colligitur ex Lactantio. Nam et auctor quoque fragmenti de Constantio Chloro, pag. 492, eumdem Galerium tradit imperasse annos novemdecim. Quod cum videret vir clarissimus Henricus Valesius, persuasumque haberet illum regnasse per annos viginti et unum, sic locum fragmenti interpretatus est, ut diceret annos quidem 19 integros ac plenos imperasse Galerium, sed praeterea duos semiplenos seu cavos. In constitutione sane, quam Lactantius supra descripsit, quae data est paulo ante mortem ejus, ipse se vocat imperatorem 19 apud Eusebium et Ruffinum. Scio eumdem virum cruditissimum, quem [Col. 0360D] paulo ante nominavi, ista ita interpretari, ut hoc loco vox Imperator non significet dignitatem Augustam; aliud enim illam in titulis imperatorum significare, cum primo loco ponitur, aliud cum subjungitur caeteris titulis. Nam vox imperator, quae secundo loco ponitur, designat victoriam imperatorum; et quoties post partam victoriam imperatores ab exercitu appellati sint, ostendit, ut docet Dio. Neque ego sane disputare heic velim adversus hanc interpretationem viri clarissimi. Illud tantum volui monere Galerium imperatorem 19 nominari in titulo illius edicti. Obiit autem Galerius, ut colligi potest ex Lactantio, mense maio apud Sardicam. At Onuphrius Panvinius, in commentario ad librum secundum Fastorum, tradit eum obiisse circa mensem septembrem. Melius Sigonius in libro secundo de occidentali imperio, ubi scribit Galerium vita excessisse non multo post 11 kalendas maias. In hoc tamen errat, quod tum Licinium imperii [Col. 0361A] consortem et Augustum nuncupatum apud Carnuntum putat a Galerio, cum se imperio gerendo ineptum conspiceret. Quippe neque ea causa fuit assumendi Licinii in consortium imperii, sed quo pluribus munimentis insisteret, et ut eo uteretur in bello adversus Maxentium. Deinde illud factum non est extremis Galerii temporibus: sed quadriennio ante, ut supra ostensum est. Committendi vero hujus erroris haec occasio fuit, quod plerique veteres Galerii mortem consecutam scribunt post collatam Licinio dignitatem imperialem. Eutropius lib. X: Per hoc tempus a Galerio Licinius imperator est factus; Dacia oriundus, notus ei antiqua consuetudine, et in bello, quod adversus Narseum gesserat strenuus laboribus et officiis acceptus. Mors Galerii confestim secuta. Zozimus, lib. II: Maximianus Galerius ex societate superiorum temporum familiarem sibi Licinium imperatorem creat, quod hujus opera bello Maxentium persequi cogitaret. Posteaquam Galerius haec agitans consilia ex incurabili vulnere vitam cum morte commutasset, imperium Licinius [Col. 0361B] quoque sibi vindicabat. Orosius quoque lib. VII, cap. 28, et auctor Fragmenti de Constantio Chloro, pag. 472, sic describunt hanc historiam, ut statim post levatum Licinium subsequatur mors Galerii. Et Aurelius Victor, qui Licinium imperatorem factum ait antequam Galerius iret in Italiam, scribit, eum paulo postquam Italia decesserat, vulnere pestilenti consumptum esse. Et in Epitome Victoris: Hic Licinius annum dominationis fere post quintum decimum occiditur; numerando videlicet ab excessu Galerii. Et Socrates, lib. I, cap 2, ait Maximianum abiisse e vita, cum Licinium prius imperatorem creavisset. His igitur ducibus erravit Sigonius, quem secutus est Morinus.

Mensis ejusdem. Id est maii.

Kal. martiis. Eo enim die Galerius Maximianus factus fuerat Caesar cum Constantio, adeoque kalendis semper martiis inchoabantur anni ejus imperii, et vicennalia celebrari debebant kalendis martiis impendentis anni, qui futurus erat vigesimus imperii [Col. 0361C] ejus. Fasti Idatiani Tiberiano et Dione consulibus: Eo anno levati sunt Constantius et Maximianus Caesares die kal. mart. Eumenii panegyricus Constantio dictus: O kalendae martiae, sicuti olim annorum voventium, ita nunc aeternorum auspices imperatorum! Sed heic rursum occurrit difficultas de annis imperii. Nam si verum est, Galerium factum fuisse Caesarem sub consulatu Tiberiani et Dionis, et illorum consulatum congruere cum anno Christi 311, ut vulgo putant, constabit eum mortuum fuisse anno imperii 21 ineunte. Cum autem contradici non possit argumentis ex Lactantio petitis, quaerenda aliqua via est, qua nos expediamus ex his difficultatibus. Et sane optimos illos Fastos Idatianos certum est non carere naevis et erroribus, ut facile probari posset.



CAPUT XXXVI.

Licinio morante. Qui tum erat in Dacia Mediterranea apud Sardicam, aut non multo procul. Nam illic mortuus erat Galerius.

[Col. 0361D] Fretum Chalcedonium. Hunc itaque limitem Orientalis imperii constituere volebat Maximinus, ut intra illum esset etiam Bithynia usque ad Chalcedonem, provinciae vero ultra fretum Chalcedonium pertinerent ad imperium Occidentale, ita ut sedes imperii, quae tum erat apud Nicomediam, ad se, qui prior factus fuerat Caesar, pertineret, non autem ad Licinium.

Bithyniam. In veteri codice legitur Bhyaniam. Certam esse emendationem, probat primo iter Maximini, qui ex Oriente ad Chalcedonem properabat; deinde ipse Maximinus, qui in epistola sequenti anno scripta ad Sabinum, quam recitat Eusebius, docet se anno praeterito Nicomediae fuisse. Cum anno praeterito, inquit, Nicomediam feliciter essem ingressus, cives ejus urbis me illic degentem adierunt. Quare recte observatum est ab Henrico Valesio in Annotationibus ad Eusebium, pag. 185 et seq. Maximinum, mortuo Galerio, [Col. 0362A] Asiam ac Bithyniam occupasse, quas Galerius una cum Illyrico et Thracia sibi retinuerat.

Diversas ripas. Nimirum Maximinus, ut palam est, ripam Bithyniae, Licinius adversam, in qua Byzantium.

In ipso freto foedus. Haud dubie in faucibus Bosphori Thracii, inter Byzantium et Chalcedonem. Et Bithyniam quidem cessisse in jus et ditionem Maximini, colligitur ex martyrio sancti Luciani Antiocheni, quod enarrat Eusebius, lib. IX, cap. 6.

Indulgentiam. Id est, pacem, cessationem a persecutione. Supra cap. 34, in edicto: Indulgentiam nostram credidimus porrigendam: quam vocem in suis versionibus recte Ruffinus et Valesius retinuerunt, Christophorsonus male omisit. Lactantius in libro de Ira Dei, cap. 20: Si nobis indulgentia coelitus venerit. Acta sanctorum Saturnini, Dativi et Felicis, cap. 13: Qui vult ex vobis ad indulgentiam pervenire, ut salvus esse possit, profiteatur. Optatus Milevitanus in libro primo: Tempestas persecutionis peracta et definita est. [Col. 0362B] Jubente Deo, indulgentiam mittente Maxentio, Christianis libertas est restituta. D. Augustinus frequenter hanc vocem usurpat adversus Donatistas, cum loquitur de rescriptis principum, quibus libertatem sui dogmatis dederant iisdem Donatistis.

Communi tutelo. Certum est, heic agi de edicto, quod extremis Galerii temporibus editum est in favorem Christianorum. Communi autem tutelo dixit, pro communi consensu. Hanc vocem non reperi alibi. Fortassis est corrupta. Vir doctissimus et summus amicus meus Joannes Baptista Cotelerius, quem magno rei litterariae et ecclesiasticae damno nuper amisimus, tom. III Monumentorum Ecclesiae Graecae, pag. 662, censet, reponendum esse titulo. Eadem est sententia Cuperi et Columbi. Sparkius vero tutela rescribit, admonens interim, virum quemdam doctum e suis existimare legendum esse titulo. Vir doctissimus Carolus Dufresnius Cangius putat, legendum omnino esse titulo: recte. Respicit enim Lactantius ad constitutionem editam in capite 34, [Col. 0362C] quae pro more tum recepto inscripta erat nominibus Galerii Maximiani et Maximini Dazae, id est, communi titulo.

Subornatis legationibus. Haec pluribus explicat Eusebius, lib. IX, cap. 2, initium factum dicens ab Antiochensibus: Sed et alios, inquit Ruffinus, per singulas civitates similiter deterrimos cives ad simile facinus impellit, et ex omnibus provinciis hujuscemodi legationem dirigi componit. Quae verba ideo retuli, quod apertiora sint, quam Graeca Eusebii.

Sacerdotes maximos. Haec confirmantur ab Eusebio, lib. VIII, cap. 14, et lib. IX, cap. 4. Vide Valesii annotationes ad eumdem Eusebium, pag. 169.

Candidis chlamydibus ornatos. Eusebius in locis mox commemoratis annotat quidem, addita ornamenta sacerdotibus per provincias constitutis a Maximino, quae coercet ad militare satellitium, id est, ad lictores et apparitores: qua de re vide annotationes Valesii. At Lactantius addit, illum jussisse, ut [Col. 0362D] Pontifices illi, qui super provincias erant, incederent ornati candidis chlamydibus. Chlamydem autem heic accipio pro paludamento, ut apud Nonium, seu illa albae tunicae specie, auro interdum limbatae, qua utebantur soli ministri imperatorum; de quibus plura Salmasius in Notis ad Lampridium, pag. 241. Itaque Maximinus vestes ministrorum palatinorum communicavit cum summis pontificibus, quos per provincias ordinavit. Et hinc fortassis explicabitur locus ille Trebellii Pollionis in D. Claudio, Chlamydes veri luminis limbatas duas, ubi Salmasius verum lumen interpretatur de colore purpureo.

Debilitari jussit. Vide Eusebium, lib. VIII, cap. 12 et in libro primo de Vita Constantini, cap. 58, ubi in interpretatione Valesii irrepsit nomen Licinii, pro nomine Maximini.

Effodiebantur oculi. Non adnotassem ista, quae ab Eusebio quoque commemorantur, nisi admonere [Col. 0363A] voluissem, hanc crudelitatem a Suida referri ad Diocletianum et Maximianum, eumque hoc loco, ut saepe solet in rebus historicis, lapsum esse.



CAPUT XXXVII.

Constantini litteris. Constantinus post partam de Maxentio victoriam, cum apud Mediolanum convenisset cum Licinio, constitutionem emiserat admodum favorabilem Christianis, eamque miserat in Orientem ad Maximinum, ut is eam in provinciis suis proponi curaret. Auctor est Eusebius, lib. IX, cap. 9, illum primum quidem ad haec graviter ingemuisse; postea tamen, cum nec videri vellet Constantino ac Licinio cessisse, nec rursum id, quod jussum erat, supprimere, metu eorum qui jusserant, epistolam ad Sabinum praefectum scripsisse, veluti suopte motu et ex propria auctoritate, in qua eadem ferme de Christianis sancivit, quae in illa Constantini ac Licinii constitutione continentur. Addiderat autem Constantinus litteras ad Maximinum, quarum [Col. 0363B] mentionem facit Eusebius in postrema parte ejusdem capitis.

A sacerdotibus immolari. Quod heic ait Lactantius de Maximino cibis immolatitiis quotidie vescente, id ab eo publico edicto constitutum ait Eusebius in libro de Martyribus Palaestinae, cap. 9, ita, ut cuncti tam viri, quam mulieres, una cum servulis et infantibus, sacrificare et libare diis immortalibus cogerentur, et immolatis hostiarum carnibus vesci, et ut cuncta in foro venalia sacrificiorum libationibus inquinarentur. Istud ipsum docent etiam Acta passionis sancti Luciani martyris Antiocheni, quem idem Maximinus morte affecit: Quin etiam ad tantam processit saevitiam, ut ne infantibus quidem parceret, sed ipsos quoque interimeret, quoniam nec poterat quidem eis persuadere, ut gustarent ea, quae sacrificabantur daemonibus. Secutum in hoc fuisse Maximinum vestigia magistri sui Galerii, docent Acta sanctorum martyrum Agapes, Chioniae et Irenes, quae Thessalonicae [Col. 0363C] martyrium consummaverunt anno secundo persecutionis, Diocletiano IX et Maximiano VIII consulibus. In illis enim Actis legitur, Cassandrum beneficiarium ita scripsisse ad Dulcetium praesidem: Scito, mi Domine, Agathonem, Agapen, Chioniam, Irenem, Casiam, Philippam et Eutychiam nolle his vesci, quae diis sunt immolata. Eadem habentur in Actis sanctorum Sergii et Bacchi, qui sub eodem Maximino passi sunt: item in Actis sancti martyris Vari et sociorum ejus, et in Actis Theodori Amaseni cognomento Tyronis. Imo diu ante hanc superstitionem usurpatam esse, reperio in Actis sanctorum Terentii, Aphricani et sociorum, ubi scriptum est, Decium imperatorem in universas Romani imperii provincias edictum misisse, ut omnes Christiani ad immolandum et comedendum ea, quae Idolis essent immolata, pertraherentur. Quare quod ait Lactantius, Maximinum hoc primum invenisse, ut animalia omnia, quibus vescebatur, non a coquis, sed a sacerdotibus ad aras immolarentur, intelligendum non est [Col. 0363D] de edicto seu generali lege, cum multis ante annis id constitutum fuisset a Decio et Galerio Maximiano: sed de privato palatinorum ciborum usu. Porro hunc usum in regiones quoque extra limitem Romanum positas penetrasse, docent Acta sancti Sabae Gothi qui martyrium consummavit in Cappadocia pridie idus aprilis, Modesto et Arintheo consulibus id est, anno Christi 372. Caeterum ab istiusmodi cibis immolatitiis, quos idolothyta vocabant, semper abhorruisse Ecclesiam, notius est, quam ut necesse sit veterum testimoniis comprobari.

Perfusum mero. Lactantius lib. VI Institut. cap. 1: Homines autem, neglecta justitia, cum sint omnibus flagitiis ac sceleribus inquinati, religiosos se putant, si templa ac aras hostiarum sanguine cruentaverint, si focos odorati ac veteris vini profusione madefecerint. Quin etiam sacras dapes apparant, et exquisitas epulas, quasi aliquid inde libaturis offerant. Et cap. seq.: [Col. 0364A] Mactant igitur optimas ac pingues hostias Deo quasi esurienti, profundunt vina tamquam sitienti.

Hinc fames. Crudelitatem istius famis describit Eusebius lib. IX, cap. 8. Videndus etiam Ruffinus, qui non nulla habet, quae apud Eusebium non leguntur. Meminit et hujus famis Eutychius Alexandrinus in suis Annalibus.

Dono suis dabat. Ruffinus, lib. VIII, cap. 16: Unde et montes auri, ut ita dixerim, congregatos familiaribus suis ac satellitibus largiebatur.

More clem. latronum. Salvianus in fine libri octavi de Gubernatione Dei, pag. 191: Latrones quidem hoc proverbio uti solent, ut quibus non auferunt vitam, dedisse se dicant.



CAPUT XXXVIII.

Vincit officium. Eadem omnino verba habentur in libro sexto divinarum Institutionum, cap. 23.

Nobilibus foeminis. Ruffinus libro VIII, cap. 17: [Col. 0364B] Cui etiam inter caetera hoc singulare studium erat, ne ullam non dico urbem, sed vel breve oppidum, absque adulterio nobilium matronarum, quae per loca fuissent repertae, vel corruptione virginum, praeteriret.

Praegustator. Metaphora ducta a cibo et potu, qua etiam usus est Cicero in oratione pro domo sua: Scilicet tu helluoni spurcissimo, praegustatori libidinum tuarum, homini egentissimo et facinorosissimo Sexto Roscio, etc. Praegustator itaque est, qui cibos potusque gustu explorat, apud viros principes praecipue, ne forte venenum cum cibo potuque hauriant. Ea de causa Antonius timens sceleratam Cleopatrae Solertiam, nonnisi praegustatos cibos sumebat, ut docet Plinius, lib. XXI, cap. 3, Historiae naturalis. Suetonius, in Claudio, cap. 44: Et veneno quidem occisum convenit: ubi autem, et per quem dato discrepat. Quidam tradunt epulante in arce cum sacerdotibus per Halotum spadonem praegustatorem. Tacitus, lib. XIII Annalium: Illic epulante Britannico, quia cibos potusque ejus dilectus ex [Col. 0364C] ministris gustu explorabat. Gregorius papa XI, in epistola scripta ad Carolum V, regem Francorum, et Johannam ejus uxorem, edita in tomo quarto Spicilegii Dacheriani, pag. 300: Et insuper, ut hi, qui hujusmodi ova, lac, butyrum et caseum, seu fercula ex eis parabunt, et etiam illi, qui de eis vobis servient, duntaxat pro proba facienda, gustare de ipsis valeant, concedimus per praesentes. Quod heic Gregorius dicit pro proba facienda, nos dicimus hodie, pour faire l'essai. Evodius Upsalensis in libro secundo de Miraculis sancti Stephani, cap. 3: Jubet illi praegustatori vini sui.

Imminutas. Putabam olim, hunc locum esse corruptum, et conjeceram rescribendum esse invitas. Postea viri clarissimi Sparkius et Columbus admonuerunt, retinendam esse lectionem, quae habetur in codice veteri, quia vox imminutas nihil aliud sonat, quam praegustatas, seu praefloratas; quod exemplis aliquot ostendit item Columbus, et isto praesertim Lactantii libro primo Institut., cap. 10: Omitto virgines quas imminuit.

[Col. 0364D] Cubilia impune violabant. Ruffinus, lib. VIII, cap. 17, Deliciis, luxu atque omni dissolutionum genere fluitans turpissima suis militibus praebebat exempla. Denique quidquid lascive, quidquid petulanter, quidquid luxuriose gestum a rectoribus vel militum, vel provinciarum fuisset, inultum cedebat ob imperatoris exemplum.

A Gothis pulsi. Cum Diocletianus Italiam petiisset vicennalia celebraturus, Gothi, sive populi ripam Istri fluminis incolentes, ea occasione usi, aliquam partem vicinae provinciae invaserunt, et indigenas expulerunt. Hi vero pulsi sedibus suis ad Galerium Maximianum Caesarem confugerunt, et postea se Maximino, quem Galerius adoptaverat, adjunxerunt, et in numerum satellitum ac protectorum ejus allecti sunt.



CAPUT XXXIX.

Ne ab Augusta quidem. Valeria, Galerii vidua, quae post mortem mariti in aulam Maximini concesserat, [Col. 0365A] spreto Licinio, cui eam Galerius commendaverat.

Patris ejus. Galerii, qui Maximinum adoptaverat, et Caesarem fecerat.

Ipsam cum matre. Diocletiani uxore, de qua pluribus actum est ad caput 15. Eam Octavius Strada mortuam esse ait aliquot annis ante maritum. Sed errare Stradam, probat auctoritas Lactantii, qui dicet infra, eam anno 313, capite plexam fuisse, cum Diocletianus vita jam excessisset anno superiore.



CAPUT XL.

Eratineo. Locus corruptus. Praesidis nomen est. Quid, si Flaccini nomen heic reponatur, quem noster cap. 16 non pusillum homicidam vocat?

Non minus. Ea emendatio non est mea, sed Columbi. Nam vetus codex habet nimis. Certum est autem, saepe voces illas consuesse permutari in antiquis libris.

Quidam Judaeus. Non hoc primum a Maximino inventum. Praeiverat enim illi vir boni exempli D. Nero, [Col. 0365B] cum Octaviam uxorem repudiare vellet in gratiam Poppaeae. Qua de re videndus Tacitus in libro XIV Annalium.

Instructi velites. In veteri codice scriptum est instructibile mens essagitari. Certum mendum: sed non statim obvia certa emendatio, quae tandem reperta est post absolutam editionem. Columbus tamen mavult vigiles, quam velites.



CAPUT XLI.

Augusta vero. Valeria. Ubi notandum est, nihil nunc de matre ejus dici, neque repetitam a Diocletiano, cum Valeria repeteretur. Et tamen illa vivebat adhuc, ut patet ex capite 31.



CAPUT XLII.

Senis Maximiani statuae. Ruffinus, lib. VIII, cap. 16, ait, Maximianum Herculium turpiter deprehensum in insidiis, quas Constantino struebat, turpius periisse, [Col. 0365C] ita ut post interitum statuae ejus atque imagines auferrentur, et in aedibus publicis vocabula ejus nominis mutarentur. Apud Eusebium lib. VIII, cap. 13, haec historia sic describitur, tamquam si Herculius primus fuisset, cujus statuae et imagines disjectae fuissent. Quod cum falsum esse videret Christophorsonus, ita Eusebium vertit, ut velit, illum dixisse eam contumeliam irrogatam viventi. Quod non esse verum, patet ex sequentibus Lactantii verbis, ubi ait, nulli imperatorum ante Diocletianum contigisse, ut imagines viventis dejicerentur. Itaque Henricus Valesius alio se convertit, non quidem Herculium fuisse primum omnium imperatorum, qui a primordio imperii fuerunt, cui inustum sit hoc dedecus: sed primum eorum, qui aetate illa rempublicam administraverant. Sic Trebellius Pollio in triginta tyrannis cap. 28, ait, imaginem Celsi novo injuriae genere sublatam esse in crucem: cum tamen, ut heic annotat Casaubonus, soliti fuerint Graeci Latinique damnatorum imagines dejicere, lutare, frangere, scalis Gemoniis inferre, [Col. 0365D] omni denique contumeliae genere afficere; quod probat etiam auctoritate Plutarchi.

Cum videret vivus. Diocletianus, cujus viventis imagines deponebantur, quia conjunctae erant cum imaginibus Herculii.

Suspiria. Cuspinianus in Diocletiano: Quidam dicunt, stupore mentis et longa aegritudine confectum, animam inter suspiria efflasse; quod puto illum accepisse a Cedreno.

Fame atque angore confectus. Alii Diocletianum alio mortis genere extinctum tradunt: quidam morbo aquae intercutis, alii veneno, Suidas suspendio. Vide etiam quae infra dicuntur ad caput quinquagesimum. Obiit autem haud procul Salonis in Dalmatia, in villa sua Aspalato, ubi et sepultus est. Vide Henrici Valesii notas ad Ammianum Marcellinum, p. 112. Variae porro sunt doctorum virorum opiniones de anno, quo Diocletianus interiit, aliis censentibus id evenisse [Col. 0366A] anno 313, aliis triennio serius. Istos in hanc sententiam impulit auctoritas Fastorum Idatianorum, in quibus scriptum est, Diocletianum diem functum esse in Salona 3 nonas decembris, Sabino et Rufino consulibus. Sed horum Fastorum auctorem falso ea scripsisse jam constat, cum Lactantius doceat, Diocletianum esse mortuum ante nuptias Licinii et Constantiae, et ante Maximinum Dazam. Cum ergo mortuus sit post Galerium et ante Maximinum, exeunte anno, manifestum est, decessisse anno 312 exeunte. Nam Maximinus periit anno sequenti, ut ostendam. Itaque verum non est quod legitur in Epitome Victoris, Diocletianum annos prope novem egisse in communi vita. A kalendis enim maiis anni 305, usque ad 3 nonas decembris anni 312, sunt tantum anni septem et menses septem cum aliquot diebus. Sed adversus haec dici potest id quod quibusdam placuisse video, Diocletianum non potuisse dici mortuum anno 312, cum in l. 2 cod. Theodos. De censu, quae data est anno 313, kalendis Juniis, Constantinus eum vocet [Col. 0366B] dominum et parentem, divum vocaturus, si mortuus fuisset. Verum eam argumentationem falsam esse, probat epistola Maximini Aug. ad Sabinum apud Eusebium, lib. IX, cap. 9, ubi is Galerium Maximianum, quem ab anno superiore mortuum fuisse constat, vocat tamen dominum ac parentem suum; qui tamen in edicto, quod ibidem apud Eusebium extat, eumdem Maximianum et Diocletianum vocat divos parentes suos. Caeterum cum ex hoc Lactantii loco constet, Diocletianum mortuum esse ante nuptias Licinii et Constantiae, consequens est, falsum esse quod legitur in Epitome Victoris, nimirum eum morte consumptum esse, ut satis patuit, per formidinem voluntariam: Quippe cum a Constantino atque Licinio vocatus ad festa nuptiarum, per senectam, quominus interesse valeret, excusavisset, rescriptis minacibus acceptis, quibus increpabatur Maxentio favisse ac Maximino favere, suspectans necem dedecorosam, venenum dicitur hausisse. Parum autem probabile est, qui noluerat [Col. 0366C] iterum accedere ad regimen reipublicae, et qui vitam privatam imperio anteposuit memorabili et sapientissimo apophthegmate, quod supra p. 73, ex eadem Epitome retulimus, suspectum fuisse habitum, quod Maxentio et Maximino faveret, praecipue vero Maximino, a quo sciret, gravissimas contumelias irrogatas filiae Valeriae conjugique Priscae, et a quo contemptum illum fuisse, dum Valeriam repeteret, recentius erat, quam ut oblivisci tam cito potuerit.



CAPUT XLIII.

Unus supererat. Nimirum Maximinus cognomento Daza. Adversarios Dei Lactantius appellat Diocletianum, Herculium, Galerium et Maximinum. In eodem numero non ponit Maxentium, quia, licet crudelis ac saevus fuerit, visus tamen est favere Christianis. Inter eos item non numerat Licinium, quia tum cum haec scribebat Lactantius, ille videbatur esse amicus Christianorum. Postea se prodidit.

[Col. 0366D] Nuper amicitiam. Id est, eo tempore, quo pax inter Licinium et Maximinum constituta est in Bosphoro Thracio, paulo post mortem Galerii.

Constantini sororem. Constantiam, quae postea sic Arrio favit, ut etiam fratrem suum ad eum defendendum impelleret.

Misit occulte. Eusebius lib. VIII, cap. 14, istud ipsum commemorat, nimirum Maximinum iniisse clam foedus cum Maxentio.

Bellum Constantino indixerat. Ex hoc loco et ex libro secundo Zozimi apparet, consilia agitandi belli a Constantino profecta non esse, sed a Maxentio; atque adeo Constantinum velut invitum ad arma prosiliisse, tum etiam invitatum postea a Romanis tyrannidem Maxentii aegre ferentibus. Et tamen vir clarissimus Hadrianus Valesius in libro primo rerum Francicarum, p. 23, bellum istud imputat arrogantiae [Col. 0367A] Constantini, qui statuas suas Romae jussu Maxentii eversas adeo iniquo tulerit animo, ut eam injuriam armis vindicandam putarit; ejusque memoriam acriter ac contumeliose sugillat, quod cum Maximiani soceri sui statuas subverti jussisset in Galliis, parem sibi a Maxentio ejus filio factam injuriam ferre non potuerit. Veri amor et magni principis memoria postulant, ut heic observemus, immensum esse discrimen inter haec duo facinora. Constantinus everterat statuas inimici sui, sed mortui, et qui propterea contumeliam sibi irrogatam ulcisci non potuit. At Maxentius dejecerat venerandas, ut ait Nazarius, imagines principis viventis ac fortissimorum exercituum ductoris, qui propterea et potuit, et debuit eum castigare, a quo cum tanta ignominia laesus esset. Sane Diocletianus, ut infra scribit Lactantius, adeo commotus est cum videret statuas suas everti, quae cum statuis Herculii conjunctae erant, tamen etsi ista adversus eum non fierent consilio, sed necessitate, ut hinc acceperit magnum atque incredibilem dolorem, [Col. 0367B] ac propterea moriendum sibi esse decreverit. At Constantinus injuriam illam, qua erat magnitudine animi, remittere Maxentio paratus erat, si is ad aequas pacis conditiones descendere voluisset. Sed ille Constantinum aspernatus est: appetitum ejus (verba sunt Nazarii) refugit, aversatus est, horruit; et cum voluntas pacificandi alienata esset, eo dementiae processit, inquit idem Nazarius, ut ultro etiam lacesseret, quem ambire deberet. Unde constat, arrogantiae immerito argui Constantinum in hoc loco: qui si injuriam suam ultus non fuisset adversus hostem ferocem ac bonitati ejus illudentem, profecto majorem ignominiam ex ea injuriae oblivione reportasset, quam ut verbis ullis explicari possit.

Necem patris sui. Maximiani Herculii, quem Constantinus strangulari jusserat apud Massiliam. Zozimus, lib. II: Maxentius occasiones gerendi adversus Constantinum belli quaerebat, seque dolere propter obitum patris sui simulans, cui mortis causam Constantinus [Col. 0367C] praebuisset.

Intestabilem vel exitiabilem. Hoc in loco desunt aliquot litterae in veteri exemplari, ubi haec tantum leguntur, xtabilem. Ex quo collegimus reponendum esse intestabilem. Intestabilis autem idem valet, ac detestabilis et invisus.

Finxisse discordiam. Eutropius, lib. X: Inde ad Gallias profectus est, dolo composito, tamquam a filio esset expulsus.



CAPUT XLIV.

Inter eos. Maxentium et Constantinum.

Responsum acceperat. Incerti panegyricus Constantino dictus post devictum Maxentium: Stultum et nequam animal nusquam extra parietes egredi audebat. Ita enim aut prodigiis, aut metus sui praesagiis movebatur.

Sextum kal. Nov. Hic ergo dies primus Maxentium vidit imperatorem; contra quam alii scribunt, qui ad diem 8 kal. Octobris eum imperium invasisse scribunt, [Col. 0367D] pridie extinctum: quorum neutrum verum est. Caesus enim est die natali suo, ut docent Lactantius et auctor panegyrici paulo ante laudati. Sed iste tamen in hoc fallitur, quod ait, Maxentium diem natalis sui caede sua signasse, ne septenarium illum numerum sacrum et religiosum vel inchoando violaret. Nam si caesus est ipso die natalis sui, manifestum est, caesum eo die, quo imperium inierat. Hunc quippe diem antiqui vocabant natalem imperatorum. Occisus est igitur Maxentius anno Christi 312, 6 kal. novembris, sexto imperii sui anno exacto, in ipsis initiis septimi. Atque ita intelligendi sunt Aurelius Victor et auctor Chronici Alexandrini, cum aiunt, eum periisse anno tyrannidis suae sexto. At Eutropius ait, Constantinum quinto imperii sui anno bellum commovisse adversus Maxentium. Commovit sane, sed non perfecit. Itaque verba illa veteris kalendarii a Bucherio editi: Quinto kal. novembr. [Col. 0368A] evictio tyranni, 6 kal. ingressus Divi, capienda quidem sunt de Maxentio et Constantino, ut recte censuerunt eruditissimi viri Petrus Franciscus Chiffletius et Henricus Noris; sic tamen, ut dies 5 kal. non referatur ad diem quo Maxentius periit, ut illi arbitrati sunt; sed ad posterum, quo corpus ejus inventum est, ut docet auctor fragmenti de Constantio Chloro, quo certa fuit victoria, 6 vero kal. ad diem quo Constantinus victor urbem Romam ingressus est. Et haec quidem certa atque extra omnem omnino controversiam posita esse videntur. Et tamen vir clarissimus Petrus Lambecius in libro quarto Commentariorum de bibliotheca Vindobonensi, pag. 298, evictionem illam tyranni refert ad tempus illud, quo Licinius a Constantino pulsus Byzantio et Chalcedone, Nicomediam, se recepit, ibique etiam obsessus, rebus desperatis, ut Zozimus ait, quod sciret, nullas sibi restare justas et satis amplas ad dimicandum copias, egressus urbe, supplex Constantino factus est, et allata purpura, imperatorem et Dominum clamavit, [Col. 0368B] veniamque praeteritorum poposcit. Quae omnia contigere anno Christi 324, Crispo III, et Constantino III, consulibus, ut est in Fastis Idatianis. Verum haec Lambecii sententia vera esse non potest, cum constet, verba illa veteris kalendarii accipienda esse de Maxentio profligato. Praeterea nullibi adnotatum est, deditionem Licinii incidisse in diem quintam kalendarum novembrium. Quod in primis necessarium esset demonstrare. Immo eam factam aliquanto ante, colligi posse videtur ex eo, quod Zozimus ait, Licinium, fuso deditoque exercitu, cum equitibus reliquis et paucis peditum millibus Nicomediam se recepisse post captam Chalcedonem, id est, 14 kal. octobris, ut legitur in Fastis. Quam exiguo autem temporis intervallo victor exercitus pervenire potuerit Nicomediam, nemo est rei geographicae vel tenuiter peritus, qui non satis intelligat. Quare profectionem Divi, quae in veteri kalendario notatur ad diem V kalendas octobris, valde suspicor accipi debere de [Col. 0368C] Constantini digressu ab urbe Chalcedone, ut Nicomediam proficisceretur. Itaque cum hinc via sit certa neque longa, non absurda conjectura erit, si dicamus, deditionem Licinii factam esse paucis post diebus, id est, sub initium mensis octobris; cum ex Zozimo liqueat, eum non tolerasse diu obsidionem Nicomediae, et ex fragmento de Constantio Chloro, quod Henricus Valesius edidit, colligi possit, Constantiam uxorem Licinii in castra Constantini fratris venisse sequenti die post adventum ejus. Neque magnum momentum habet, quod idem vir clarissimus adnotat heic, ut in codice Theodosiano, Licinium , sive per excellentiam appellari tyrannum. Nam et Maxentium quoque tyrannum dictum legimus in panegyrico quem Nazarius dixit Constantino; ubi agens de his quae post devictum Maxentium acta Romae sunt a Constantino, addit: Quarum rerum miraculo sic omnes devinciebantur, ut non tam omnes dolerent quod illum tyrannum ita diu tulerant, quam quod tali principe tam sero fruerentur. Et supra de eodem [Col. 0368D] Maxentio: Illum ipsum tyrannum non mors virilis, sed fuga turpis prodidit. Item: Sequebatur hunc comitatum suum tyranni ipsius teterrimum caput. Fragmentum de Constantio Chloro. pag. 475: Interea Constantinus apud Veronam, victis ducibus tyranni, Romam petiit. Vetus inscriptio posita Constantini memoriae post victoriam de Maxentio: Quod instinctu divinitatis, mentis magnitudine, cum exercitu suo tam de tyranno, quam de omni ejus factione uno tempore justis rempublicam ultus est armis. Prudentius libro primo adversus Symmachum: Mulvius exceptum tyberina in stagna tyrannum praecipitans. Immo in codice quoque Theodosiano per tyrannum intelligitur Maxentius in l. un. De ingenuis, qui tempore tyranni servierunt, et in l. I De cohortalibus.

Quinquennalia terminabantur. Certum est, Maxentium quinquennalia celebravisse. Manifesta est enim auctoritas Lactantii. Sed praeterea extat apud Occonem, [Col. 0369A] pag. 541, nummus Maxentii, in cujus aversa parte haec scripta sunt: VICTORIA DD. NN. AUG. ET CAES. VOT. V. MULT. X. Quin ergo celebrata a Maxentio sint quinquennalia, et quidem post exactum annum quintum, ambigi non potest. Illud tantum quaero, quomodo fieri possit, ut quae secundum morem acta sunt die prima anni sexti, terminata fuerint in fine ejusdem anni. Scio vota illa magno apparatu celebrata fuisse: festa haec per multos dies durasse; et non solum in urbe regia usurpata, sed etiam in provinciis. Verum illa non solvunt difficultatem. Nisi si dicamus hominem voluptarium et desidiae amatorem, cujusmodi fuisse describitur Maxentius, voluisse novo more quinquennalia sua commendata facere, ac propterea per annum integrum ea continuasse: quod parum probabile videtur. Vel fortassis, sicut primus anni dies, quo quinquennalia celebrabantur, ludis ac sacrificiis transigebatur, sic eadem solemnia repetebantur in ultimo die ejusdem anni, ut sic quinquennalia eo modo terminarentur quo coeperant, pari [Col. 0369B] fere modo, quo processiones consulum septem erant per annum, ut patet ex novella 105 imperatoris Justiniani. Quid si natales imperatorum festi erant, cum per unumquemque mensem recurrebant? Nam in Actis sancti Marcelli centurionis, qui passus est in civitate Tingitana sub imperio Diocletiani, reperio diem 12 kalendarum Augusti fuisse festam in imperio Romano: Jam die duodecimo kalendarum augustarum, inquit, apud signa legionis istius, quando diem festum imperatoris vestri celebrastis, publica voce respondi, me Christianum esse. Diocletianus quippe factus est imperator 12 kal. Decembris. Sic quidam olim natali Epicuri vicesima luna sacrificabant, feriasque omni mense custodiebant, quas Icadas vocabant, ut Plinius ait, libro XXXV Historiae natur., cap. 2.

Coeleste signum. Immortale signum, ut alibi dicit Lactantius, id est, signum crucis. Iste porro locus est magni momenti. Signat enim et locum, et diem, quo crux, in qua vinceret, ostensa est Constantino. [Col. 0369C] Nam cum ex testimonio Eusebii, qui se accepisse ait ab ore Constantini, constet visum ad eo crucis tropaeum in coelo horis meridianis, sole in occasum vergente, et addubitanti quidnam hoc spectrum sibi vellet, nocte sequenti Christum Dei dormienti apparuisse cum signo illo, quod in coelo ostensum fuerat, praecepisseque ut militari signo ad similitudinem ejus quod in coelo vidisset, fabricato, eo tamquam salutari praesidio in praeliis uteretur, certum est, utramque visionem uno in loco et intra spatium aliquot horarum contigisse. Quod si ita est, ut certe est, habent viri docti unde finem tandem imponant nobili controversiae de loco, ubi signum crucis ostensum est Constantino, et unde fides adstruatur auctori vitae sancti Artemii ex duce Aegypti, cujus auctoritatem vir eruditissimus Petrus Franciscus Chiffletius circuitione et anfractu infregere et elevare conatus est. Haec sunt verba Artemii memoriam Constantini defendentis coram Juliano imperatore: Ad Christum autem declinavit ab illo vocatus, quando difficillimum commisit praelium [Col. 0369D] adversus Maxentium. Tunc enim ei in meridie apparuit signum crucis radiis solis splendidius, et litteris aureis belli significans victoriam. Nam nos quoque ipsi signum adspeximus, cum bello interessemus, et litteras legimus. Cum etiam totus quoque id est contemplatus exercitus, et multi hujus rei testes sunt in tuo exercitu. Apud Surium die 20 mensis Octobris. Mirum vero fortassis cuidam videbitur quod heic ait Artemius, multos hujus rei testes tum fuisse in exercitu Juliani imperatoris. Nam si ista dicebantur anno Christi 342 exeunte, effluxerant anni quinquaginta a morte Maxentii, et difficile est multos milites superfuisse ex eo exercitu, qui tum adversus eum pugnarunt. Verum id mirum nequaquam videri debet. Nam in dialogo de claris Oratoribus, cujus auctorem esse Quintilianum plerique censent, alii Tacitum, quidam Suetonium, in dialogo, inquam, illo, qui scriptus est anno sexto principatus Vespasiani, testatur auctor vidisse se in [Col. 0370A] Britannia senem, qui se fateretur ei pugnae interfuisse qua Caesarem inferentem arma Britanniae, arcere littoribus et pellere aggressi sunt: quod contigerat ante annos fere centum viginti. Et sanctus Hieronymus in dialogo adversus Luciferianos, quem Baronius putat scriptum circa annum Christi 382, ait tum superfuisse homines, qui synodo Nicaenae interfuerant, raros tamen propter antiquitatem. Itaque, ut ad rem nostram redeamus, ita constituendum est, visionem illam crucis Constantino ostensae contigisse in castris dum Romam obsideret, 7 kal. Novembris anno Christi 312. Audax enim vero nimium fuit Jacobus Oiselius, qui in Thesauro numismatum antiquorum pag. 463, ait, eum qui totum hoc negotium de cruce ostensa Constantino ad pias veterum fraudes retulerit, parum a rei veritate aberraturum. Quid enim deinceps verum censebitur, si historiam hanc, quae Lactantii, Publii Optatiani Porphyrii, Eusebii, ac veterum etiam numismatum testimonio nititur, inter fabulas et pias, ut ille ait, veterum fraudes connumerare [Col. 0370B] fas fuerit? Religiosius ista tractanda sunt, et irreligiosa illa temeritas procul abesse debet a pectoribus christianorum.

Circum flexo, Christum. Haec ita intelligenda sunt, ut Christi monogramma circumflexum fuerit in capite Labari, ut videmus in nummis veteribus.

Libros Sibyllinos inspici. Zozimus lib. II: Maxentius inclusus diis hostias immolat, et extispices de belli eventu consulit, ipsis quoque Sibyllinis oraculis pervestigatis. Cumque reperisset oraculum quo significaretur in fatis esse, ut qui ad detrimentum populi Romani spectantia designaret, miserabili morte periret, de semetipso id oraculum accipiebat, quasi qui Romam adortos eamque capere cogitantes propulsaret. Eventus autem comprobavit id, quod verum erat. Haec vero prorsus congruunt cum narratione Lactantii.



CAPUT XLV.

Hyeme proxima. Id est, hyeme quae mortem Maxentii [Col. 0370C] statim subsecuta est. Atqui Maxentius periit anno 312, 6 kalendas Novembris. Igitur Constantinus Mediolanum profectus est eo anno exeunte, aut sub initium sequentis: quod magis credo. Quippe Nazarius in panegyrico quem Constantino dixit, sic de mora, quam ille Romae traxit, loquitur, ut plane constet, eum illic fuisse per duos menses. Quidquid mali, inquit, sexennio toto dominatio feralis inflixerat, bimestris fere cura sanavit. Probabile autem non est, eum qui sic proximus erat kalendis Januariis, Romam reliquisse illis impendentibus, ut alibi potius quam Romae, procederet consul. Praeterea extat in codice Justiniani imp. lib. XI, tit. 57, lex a Constantino data Romae 15 kalend. Febr. ipso et Licinio tertium consulibus, id est, mense Januario, qui proximus fuit post extinctum Maxentium, ex qua colligi posse videtur, Constantinum Roma digressum non esse ante diem, qua lex illa data dicitur. Quod si ita est, sic accipienda videntur verba Nazarii, ut illa bimestris fere cura, quam componendis rebus [Col. 0370D] urbanis Constantinum impendisse tradit, eo modo intelligatur, quo sanctus Augustinus in libro ad Donatistas post collationem cap. 33, ait, Aelianum proconsulem causam Felicis episcopi Aptungitani audivisse 15 kalendas Martias, post menses ferme quatuor, quam Caecilianus a Melchiade fuerat judicatus; cum tamen a die 6 nonas Octobris, quo ille judicatus est, usque ad 15 kalendas Martias, quo causa Felicis audita est, intercesserint menses quatuor cum dimidio. Eadem ratione sanctus Leo papa in epistola quinquagesima secunda ad Ravennium Arelatensem et caeteros Galliarum episcopos scribens ait, synodum Chalcedonensem constitisse ex sexcentis fere episcopis, cui interfuisse 630 episcopos constans est omnium ferme scriptorum sententia. Accessit ergo Mediolanum Constantinus sub finem mensis Januarii. Eo vero venit etiam Licinius, uxorem ducturus Constantiam Constantini sororem. Eadem commemorat [Col. 0371A] et Zozimus, recte adnotans, haec acta post devictum Maxentium, et antequam bellum esset inter Maximinum et Licinium. Quare lapsum esse patet virum doctissimum Joannem Morinum, qui in libro de Ecclesia per Constantinum liberata, pag. 328, scribit, Licinium venisse Mediolanum ad Constantinum post devictum extinctumque Maximinum, ibique Constantiam in matrimonium duxisse. Eo peracto, inquit Zozimus, Constantinus ad Celtas revertitur, Licinius in Illyricum, ut tradit auctor Fragmenti de Constantio Chloro, pag. 473. Sed antequam Mediolano discederent, legem pro Christianis ediderunt, quae paulo post recitabitur.

Existimant viri quidam doctissimi, nuptias Licinii et Constantiae celebratas fuisse Mediolani mense Martio, argumento petito ex lege prima codicis Theodosiani De bonis vacantibus, quae scribitur data a Constantino 6, idus Martias Mediolani, Constantino Aug. III, et Licinio consulibus. Quanquam mensem Martium in Maium esse mutandum in hac constitutione [Col. 0371B] censet Morinus in libro de Ecclesia per Constantinum liberata, pag. 329, quia, ut inquit ille, Constantinus mense Martio illius anni adversus barbaros pugnavit in Germania. Sane, quod semel heic observasse sufficiat, nihil certi colligi potest ex subscriptionibus legum codice Theodosiano comprehensarum; adeoque ex eis concludi non potest, Constantinum eo tempore in iis locis fuisse, in quibus datae dicuntur. Nam si id certum esset, certum quoque esset, eum intra sex dierum spatium fuisse Heracleae in Macedonia, aut in Thracia, et Mediolani in Italia, cum lex, de qua diximus, data legatur Mediolani 6 idus Martias, et lex prima, De actoribus, Heracleae 3 non. Mart. sub iisdem consulibus. Fortius urget exemplum, quod sumi potest ex l. 2, De poenis, et ex l. 1, Si petitionis socius sine haerede defecerit: quarum prima data dicitur Cabilluno, altera Antiochiae, utraque 12 kal. April. Constantino Aug. IV et Licinio IV, consulibus. Vir doctissimus Jacobus [Col. 0371C] Gothofredus vidit, difficultatem esse in subscriptione posterioris istius legis, et aut eam pronuntiavit tribuendam esse Licinio, qui Orientem, cujus vertex Antiochia, tenebat, aut reponendum esse nomen Antigoniae prope Stopis in Macedonia, quae Constantino cessit, cum pax inter eum et Licinium constituta est post pugnam Cibalensem. Sed haec non solvunt difficultatem. Nam semper difficile erit istam discrepantiam componere, cum certum sit, Constantinum non potuisse uno eodemque die esse in Gallia et in Macedonia. Rursum quomodo fieri potest, ut idem, qui Cabilluno et Antiochiae fuerit 12 kal. Aprilis, eodem anno 8 idus Martias, fuerit Thessalonicae, et biduo post, id est 6, idus Martias, Romae? Nam id colligitur ex subscriptionibus l. 1, De diversis officiis, et ex l. 2, Ad l. Juliam de vi pub. et privata. Idem deinde idibus Septembris ejusdem anni censendus esset fuisse Romae, et sexto post die apud Naissum in Dacia. Quippe lex prima De jure fisci data dicitur idibus Septembris Romae, et lex prima De Centonariis [Col. 0371D] 14 kal. Octobris Naisso. Denique idem Constantinus, si haec regula certa esset, fuisset anno sequenti 12 kal. Maias Sardicae, Romae vero ipsis kalendis Maiis, intra spatium dierum duodecim, cum id colligi possit ex subscriptionibus l. 2 et 3 De donationibus. Possent et alia exempla afferri. Sed ista sufficiunt. Unde colligi debet, id quod antea dicebamus, ex subscriptionibus legum codicis Theodosiani nihil colligi posse certi ad signanda loca, in quibus Constantinus habitavit per varia tempora imperii sui; adeoque infirma esse argumenta, quae viri doctissimi hinc sumpserunt, ad confirmandas et constabiliendas conjecturas suas historicas.

Ad hujusmodi casus. In veteri codice legitur, ad hujusmodi causa Licinio collocati. Nostra emendatio bona est. Et saepe in antiquis codicibus reperitur scriptum causa pro casus, ut apud S. Ambrosium epist. 43: In natura casus est, in electione judicium: [Col. 0372A] pro quo in vetustissimo codice ms. ecclesiae Bellovacensis scriptum est causa, quamvis non bene.

Perintho. Id est, Heraclea. Sic enim vocatur Heraclea Thraciae, ad differentiam aliarum ejusdem nominis urbium, ut recte notavit Henricus Valesius ad librum XXII. Ammiani Marcellini. Menologium Graecorum ad diem decimam Maii: Perinthum urbem Thraciae, quae nunc Heraclea dicitur. Apud Canisium tom. XI, antiquae lectionis pag. 768.

Millia decem et octo. Circa Resiston, qui locus primus occurrit in Itinerario Antonini euntibus ab Heraclea Hadrianopolim, quamquam ibi dicitur abesse M. P. 22 ab Heraclea.

Secundam mansionem. Repraesentanda est rursum scriptura veteris exemplaris, quae sic habet: Secunda mansione tenente destante militibus totidemque collectis. Nos olim conjeceramus legendum esse: Secundam mansionem tenente distantem militibus totidem atque collectis. Postea animadverti conjecturam Britannicam non solum distinctiorem esse, sed veram; ideoque [Col. 0372B] illam transtuli in textum. Quamquam Columbus non probat ex ea emendatione quod a nobis prolatum fuerat.



CAPUT XLVI.

Summe Deus. Vir clarissimus Joannes Columbus putat, ad hanc orationem respicere Eusebium lib. IV de Vita Constantini cap. 19, dum scribit, illum militibus, qui divinae fidei doctrinam nondum susceperant, lege lata praecepisse, ut dominicis diebus in campum purum procederent, et precationem, quam antea didicissent, simul omnes signo dato ad Deum funderent. Et mox in capite sequenti formulam ejus describit. Verum illa multum diversa est ab ea, quam Angelus edocuit Licinium; et valde probabile est, illam a Constantini militibus saepe antea fuisse recitatam, cum ex libro secundo de Vita ejus cap. 4 et 12 constet, eum preces semper ad Deum fudisse, antequam ad manus atque ad pugnam veniret.

[Col. 0372C] Kalendarum Maiarum. Hoc enim die factus fuerat Caesar anno Christi 305 ut supra vidimus. Ex quo etiam confirmantur quae a nobis dicta sunt de anno, quo Diocletianus deposuit imperium. Nam si kalendis Maiis anni 313 complebatur annus octavus nuncupationis Maximini, ut ait Lactantius, necessarium est, illum nuncupatum fuisse Caesarem anno 305 kalendis Maiis. Errant ergo qui putant, eum per annos tantum septem imperium tenuisse, et quadriennio quidem Caesarem, triennio Augustum per Orientem fuisse. Imperavit enim per annos octo integros et aliquam partem noni.

Sicut ille. Id est, Maxentius, qui victus est ipso die natali suo.

Vocant serenum. Circa Resiston, ut diximus, locum Thraciae inter Hadrianopolim et Heracleam. Campus sane hac pugna illustris, quae pacem afflictae Ecclesiae peperit. Fallitur ergo Zozimus, qui pugnam illam in Illyriis pugnatam putat. Haec sunt ejus verba: Bellis civilibus inter Licinium et Maximianum accensis, [Col. 0372D] acrique facto praelio in Illyriis, ab initio quidem superari visus est Licinius: sed confestim redintegrata pugna, Maximianum in fugam vertit.

Tenax. Avarum fuisse Licinium multis exemplis probat Eusebius lib. I de Vita Constantini cap. 55. Fragmentum de Constantio Chloro pag. 474: Licinius scelere, avaritia, crudelitate, libidine saeviebat.



CAPUT XLVII.

Deus summus. Martyrium sancti Basilei episcopi Amaseae: Licinius igitur omnipotente Domini nostri Jesu Christi manu adjutus, victoriam de Maximino reportavit.

Sumpta veste servili. Confirmat hanc narrationem Eusebius lib. IX Hist. eccles., cap. 10 et lib. I de Vita Constantini cap. 58.

Fretum trajecit. Pugnatum est igitur in ea parte imperii, quam Licinius tenebat, id est, inter Heracleam [Col. 0373A] et Hadrianopolim in campo quodam vocato Sereno, ut in capite superiori dixit Lactantius. Aberat autem M. P. 60 a Nicomedia.

Petivit orientem. Zozimus: Per Orientem in Aegyptum discedens, spe cogendarum copiarum quantae gerendo bello sufficerent.

Vestem resumpsit. Nimirum purpuram, signum imperatoriae majestatis.



CAPUT XLVIII.

Nicomediam ingressus. Meminit adventus Licinii Nicomediam Joannes presbyter Nicomediensis in Vita sancti Basilei episcopi Amaseae, ex quo discimus, Constantiam quoque Licinii uxorem venisse cum eo Nicomediam post victum Maximinum: Itaque post justam Maximini poenam et divinitus invectam iram Licinius, cum totum Orientem sub se haberet, magno cum apparatu ad nostrae regionis urbem Nicomediam venit una cum conjuge sua, ut in regia domo habitaret, et Orientis imperium gubernaret. Jam vero [Col. 0373B] primum summa quaedam pax repente per totum regionis orbem, post vehementes illas insanientis idololatriae commotas fluctuationes ac pugnas, Licinii arbitrio atque opera invecta est. Quanquam sint, quibus haec Basilei Acta videntur esse falsa et supposititia, in hoc loco sincera esse, satis manifestum est.

Die iduum Juniar. Ista non sunt intelligenda de die, quo datum est edictum: sed de die, quo Licinii jussu propositum est Nicomediae.

Constantino atque ipso ter consul. Id est, anno Christi 313.

Litteras. Eas descripsit Eusebius lib. X, cap. 5, sed e Romana lingua in Graecum sermonem translatas, ut ipse ait. Quod ergo eas nunc habemus latine, ut editae primo sunt, unius Lactantii diligentiae debemus. Sed iste omisit praefationem, quam Eusebius habet.

Ut possit nobis summa divinitas. Eusebius vertit . Ait autem [Col. 0373C] Valesius, hanc lectionem non esse sanam. Certe non congruit cum verbis edicti.

Cujus religioni liberis mentibus obsequimur. Haec Eusebius non reddidit Graece.

Dicationem. Id est, dignationem. Haec enim vocabula promiscue et indifferenter usurpari video. Paulo post in hac epistola legitur: Intelligit dicatio tua. Eadem vox reperitur in collatione prima Carthaginensi, cap. 10 et 19, et in relatione Anulini proconsulis ad Constantinum Augustum, in collatione tertia, cap. 220 et apud sanctum Augustinum, epist. 68. Plura exempla si quis requiret, consulat Glossarium Dufresnii.

Conditionibus. Eusebius vertit . Quae vox multum laboris attulit hominibus eruditis, ut patet ex Valesii Annotationibus ad hunc locum. Nunc itaque facilis erit loci istius intellectus. Nam juris periti apud Graecos haereses vocarunt, quas nos conditiones appellamus, ut videre est in variis locis Basilicorum, precipue vero in libro XLIV, tit. 19, [Col. 0373D] 30, et sequenti, in codice juris Graeco-Romani et alibi. Constantinus Harmenopulus lib. V, tit. 8: , . Quem locum sic recte vertit Joannes Mercerus: Conditiones, quae contra leges vel derisoriae sunt, in institutionibus et legatis pro non adjectis habentur, atque adeo haec absque ejusmodi conditione praestantur. In codice Theodosiano l. 9 et 10 de Praediis naviculariorum haeresis significat functionem, sive conditionem navalem: Navalem haeresim in omnibus volumus custodiri, ut usque ante viginti annos quaecumque possessiones subhastariae sorte distractae sunt, et propter contractum publicum navali fuerant haeresi separatae, si huic oneri ante eas subjacuisse constiterit, rursus ad debitam functionem teneantur obnoxiae.

Quia . . . . . honori. Haec corrupta sunt apud Eusebium, ubi sic legitur ex interpretatione Valesii: Atque [Col. 0374A] id a nobis eo factum est, ut ne cui divino cultui atque honori quidquam a nobis detractum esse videretur. Melius sane, quam Musculus et Christophorsonus.

Datis litteris. Loquitur de priore Constantini et Licinii constitutione, quae lata erat paulo post devictum Maximinum. Vide annotationes Valesii.

Qui emerunt. Hanc constitutionem renovavit Constantinus post partam de Licinio victoriam, ut patet ex libro secundo Eusebii de Vita ejus, cap. 41, in editione Valesii.

Vicarium. Cum Eusebius Graece loqui vellet, nec verbum haberet, quo vicarii dignitas significaretur, interpretatione et circuitione usus est. Deinde Eusebii interpretes praefectum verterunt, qui in illa provincia seu regione jus dicit.---(Vide infra, col. 370 duas epistolas Baluzii in hunc locum.)

Hortatus est. Nempe Licinius.

Anni decem. Hic locus ostendit, et supra diximus, persecutionem coepisse die 7 kalendas Martias, quo die eversa est Ecclesia Nicomediensis. Nam si numeres [Col. 0374B] a die vigesima tertia Februarii anni 303 usque ad diem tertiam decimam mensis Junii anni 313, qua propositum est Nicomediae edictum de restaurandis ecclesiis, reperies effluxisse annos decem, menses tres, dies vero novemdecim; id est, ut heic ait Lactantius, annos decem, menses plus minus quatuor.



CAPUT XLIX.

Tauri montis angustias. Sive fauces, ut alii loquuntur. Sunt autem inter Cappadociam et Ciliciam. Nam Maximinum fugientem transiisse per Cappadociam, docet Lactantius cap. 47. Et certe venienti e Bithynia in Ciliciam rectum iter est per Cappadociam. Itaque angustias illas eo loci positas reor, ubi portae Ciliciae notantur in tabulis geographicis.

Tarsum confugit. Lactantius in capite 47 testatur, Campum Serenum, ubi Maximinus victus ac fugatus est ab exercitu Licinii, abfuisse a Nicomedia M. P. 160. In Itinerario autem Burdegalensi notatum est, [Col. 0374C] a Nicomedia usque Ancyram Galatiae numerari M. P. 258, ab Ancyra Tarson usque M. P. 343. Fiunt M. P. 761. Scio Maximinum fugisse cum summa diligentia donec Nicomediam pervenisset. Sed postea puto conquievisse aliquatenus animum ejus, et deferbuisse aliquantisper ardorem fugiendi. Itaque cum ei superfuerint peragranda M. P. 601 ut Tarsum Ciliciae urbem perveniret, collectis autem ex fuga et ab Oriente militibus, in Cappadocia primum substiterit, dein in Tauri montis angustiis, ubi munimenta ac turres fabricavit, ad arcendos insequentium Licinianorum impetus, fieri non potuit, ut is, qui kalendis Maiis pervenit Nicomediam, Tarsum pervenerit ante mensem Julium sequentem. Quod ideo heic adnotare visum est, quod videam, plerisque placere, Maximinum hunc Junio mense extinctum fuisse, et virum alioqui eruditissimum Henricum Noris in dissertatione de numismate Licinii cap. 2 contendere, mortem ei evenisse anno 314, ineunte vere. Sed de anno postea videbimus. Interim observare oportet, [Col. 0374D] non statim mortuum esse Maximinum, ac Tarsum pervenit: sed aliquanto tempore supervixisse ignominiae suae, gravissimosque dolores perdiu sustinuisse ita, ut affirmare fas sit, non esse mortuum ante mensem Augustum.

Insania percitus. Ita nos emendavimus, cum in codice veteri scriptum sit, insania percutis. Lactantius lib. I Institut. cap. 9: Idem furore atque insania percitus uxorem suam cum liberis interemit. D. Joannes Chrysostomus in oratione de sancto Babyla, loquens de mortibus persecutorum, ait, uni ex illis adhuc viventi pupillas ex oculis exiliisse, id est, Maximino, alium furore percitum, alium alio oppressum incommodo mortem oppetiisse. Quod autem heic de furore dicitur, Henricus Valesius interpretatus est de Diocletiano, quem ex Eusebio et Constantino colligit dementem periisse. Verum id non dicunt Eusebius et Constantinus: sed tantum illum de mentis statu [Col. 0375A] vi morbi deturbatum extremo anno imperii sui. Et sane Lactantius, qui morbum ejus describit, nihil adnotat de dementia ac furore. Quod si Chrysostomus se non explicasset, facile crederem, ea, quae de imperatore furore percito ab eo dicuntur, ad Maximinum referenda esse, propter hunc locum Lactantii.

Caput parietibus infligeret. Hoc est unum ex detestabilibus, ut in tertia Tusculana Cicero vocat, generibus lugendi. Vide Casauboni Notas in Julium Capitolinum.

Exilierunt oculi. Idem scribit Eusebius lib. IX Hist. eccles. cap. 10; lib. I de Vita Constantini, cap. 59, item Eutychius, Theophanes, et Anastasius. Meminit etiam D. Chrysostomus oratione in sanctum Babylam, et sanctus Hieronymus in Zachariam; ut videbimus paulo post.

Tamquam cremaretur. In Annalibus Eutychii scriptum est, Maximinum in morbum incidisse, quo adustum est corpus ipsius adeo, ut carbonis instar esset, [Col. 0375B] et ita tostum fuisse, ut rumperentur viscera ejus prae calore, quem intus sentiebat, et excidentes ipsius oculos in terram decidisse, adustamque carnem ab ossibus separatam esse. Sed ista melius explicat Anastasius bibliothecarius in Historia ecclesiastica, his verbis: Divina praeveniens ira comprehendit eum. Flamma enim de medio viscerum et medullarum succensa cum dolore intolerabili pronum super terram anhelantem prostravit ita, ut uterque oculus ejus exiliret, et caecus, ut revera scelestus, relinqueretur. Porro cum carnes ejus putrefactae prae innumerabili ossium incendio caderent, ipse impugnantem Deum projecit animam. Sumpsisse autem ista Anastasium ex Theophane, manifestum est.

Nocentem spiritum efflavit. In Epitome Victoris scriptum est, illum simplici morte periisse, id est naturali, seu fato suo. Et Eutropius tradit, eum vicinum exitium fortuita morte praevenisse. Quod utrumque verum est. Communis doctorum virorum [Col. 0375C] sententia est, eam mortem evenisse anno Christi 313. Petavius tamen l. XI de Doctrina temporum cap. 34, scribit, auctore, ut ipse ait, Eusebio in Chronico, adstipulantibus Victore et Eutropio, Maximinum extinctum fuisse anno altero, quam Galerius Maximianus periit, id est, anno Christi 312. Verum cum certum sit, illum obiisse anno sequenti post caedem Maxentii, jure hoc loco Petavium reprehendit Henricus Noris. Sed ipse tamen in hoc errare convincitur, quod secutus Baronium contendit mortem Maximini contigisse anno 314, ineunte vere. Nam cum ex postremis Lactantii capitibus constet, illum periisse eo anno, quo pax data est Ecclesiae, quo etiam Lactantius finem imposuit huic operi, et persecutionem ostenderimus coepisse anno 303, exeunte Februario, luce clarius est, Maximinum extinctum fuisse anno 313, qui decimus erat a coepta persecutione. Nititur sane vir doctus probabili in speciem argumento, iis nimirum Maximini verbis ex edicto, quod paulo ante mortem dedit in gratiam Christianorum [Col. 0375D] apud Eusebium, lib. IX, cap. 10, ubi ait, se superiore anno datis ad singulos provinciarum praesides litteris statuisse eadem, quae in Constantini et Licinii litteris continebantur. Cum itaque ea Constantini ac Licinii constitutio lata fuerit anno 313, ineunte, evidentissime lucere istam, quae sequenti anno data est, in annum 314 rejiciendam esse, adeoque eo anno tyrannum imperium cum vita amisisse. Gravis sane argumentatio, si constaret, Maximinum numerasse annos suos a kalendis Januariis. Sed cum octavus imperii ejus annus impletus fuerit kalendis Maiis anni 313, ut docet Lactantius, edictum ab eo post aliquot menses datum ad sequentem, id est, nonum imperii ejus annum refertur; sed non ad annum Christi 314, praesertim cum ex narratione Eusebii constet, datum esse paulo postquam a Licinio victus erat. Itaque Baronius et victoriam Licinii, et exitum Maximini conjungens, ista contigisse scribit [Col. 0376A] anno Christi 314, unius anni errore. Nam quae de sexto anno Maximini Augusti addit ex nummis vir doctissimus Henricus Noris, ea sane non officiunt opinioni eorum, qui anno Christi 313, assignant mortem Maximini, cum is, qui titulum Augusti sumpserat exeunte anno 307, aut sub initium sequentis, sextum imperii sui annum numerare potuerit anno 313. Quo anno mortuum esse illum, probari potest etiam auctoritate Aurelii Victoris, qui scribit, eum post biennii augustum imperium, id est, biennio post mortem Galerii, fusum fugatumque a Licinio, apud Tarsum periisse. Nam cum Galerius extinctus sit anno 311, mense Maio, Maximinus moriens anno 313, recte scribitur biennium in Oriente regnasse; qui si anno tantum 314 mortuus fuisset, excessisset biennium, quod illi tribuitur ab Aurelio Victore.

Ista ego putaveram vera esse, aut vero similia, quod nullam aliam emergendi ex ea difficultate viam invenirem praeter rationem numerandi annos Maximini a kalendis Maiis. Postea vir plurimae lectionis [Col. 0376B] limatique judicii Henricus Dodwellus hanc meam explicationem censuit non esse bonam, eo quod saeculi illius usu receptum non esset, ut anni imperatorum arcesserentur ab eorum die natali, testatus tamen, se pronum esse in eam sententiam concedere, si idoneo aliquo probataeque fidei exemplo usus ille posset confirmari. Aliam ergo viam sequitur, edictumque superioris anni commemoratum a Maximino revocat ad annum Christi 312 exeuntem, argumento sumpto ex lege Constantini edita in Codice Theodosiano, quam Romae edidit sub initium Decembris, inquit, sed Roma statim discessurus. Itaque existimat, edictum Constantini et Licinii de pace Ecclesiae datum Mediolani medium circiter Decembrem pervenisse eodem mense ad Maximinum, eumque prius illud edictum in secundo commemoratum emittere potuisse eodem anno. Addit deinde, non esse quod quis miretur ista sic constitui, si veredariorum celeritatem, ipsiusque Maximini praeceps ingenium [Col. 0376C] exploratum habuerit.

Arbitror eam esse viri modestiam et aequabilitatem, ut non aegre passurus sit, si heic adnotavero difficultates, quae mihi occurrerunt ejus verba serio examinanti, non quod ei me praeponere, aut aequi parare velim: sed ut per amicas velitationes veritatem quaeramus invicem; qui esse debet unicus scopus studiorum nostrorum. Primo fateor, non fuisse tum in usu, ut anni numerarentur a die natali imperatorum, sed a kalendis Januariis, a processione consulum, qui fastos signabant, et annis nomen imponebant, ut verbis Lactantii utar e libro sexto Institutionum, cap. 4. Quod si quis tamen heic contendere vellet, afferri adversum ista posset observatio illustrissimi cardinalis Baronii, qui in Annalibus ecclesiasticis adnotat, Diocletianum instituisse, ut anni deinceps numerarentur a prima die sui imperii, eoque exemplo Maximinum, qui ei successerat, annos suos eodem modo numeravisse. Sed missa ista faciamus, quae testimoniis veterum non fulciuntur. [Col. 0376D] Ait vir clarissimus, Constantinum Romam ingressum esse die 29 Octobris, illicque duos menses non explevisse; quod accepit ex panegyrico, quem Nazarius Constantino dixit. At si sub initium mensis Decembris Romam reliquit, ut ex lege superius adducta colligi posse putavit vir eruditissimus, perit illa bimestris cura, quam laudat Nazarius. Quippe eo modo Constantinus vix mense integro fuerit Romae. Sed quod jugulum petit, extat, uti diximus, in codice Justiniani imp. lib. XI, tit. 57, lex a Constantino data Romae declinante mense Januario, qui proximus fuit post extinctum Maxentium, quae manifeste, ut reor, ostendit, Constantinum Roma digressum non esse ante mensem Januarium exeuntem. Praeterea immensum est spatium ab urbe Roma Mediolanum, quod exiguo temporis intervallo confici non potest, cum M. P. 528 numerentur in Itinerario Antonini, a Mediolano autem Nicomediam quatuordecies [Col. 0377A] centum et septuaginta sex millia passuum. Impossibile est, legem, quae data est Mediolani circa medium Decembrem, perferri potuisse Nicomediam eodem mense, quantumvis expediti cursores fuerint, aut equi celeres et veloces. Neque heic quicquam facit Maximini praeceps ingenium, cum econtra tarditatem ejus in hoc negotio culpet Eusebius lib. IX cap. 9 Historiae ecclesiasticae. His ita rite constitutis, puto ambigi deinceps non posse, quin redeundum sit ad explicationem nostram, cum constet, primum Maximini edictum fuisse datum anno 313, mense, ut videtur, Aprili, posterius vero, in quo prioris velut anno superiore dati meminit, emissum circa mensem Septembrem. Vel certe, quod probabilius videtur, dicendum est, Maximinum numeravisse annos Graeco more, adeoque initium anni ipsi fuisse mensem Septembrem. Quae explicatio si admittitur, jam difficile non erit intelligere, quomodo Constitutio data mense Aprili anni Romani 313 dicatur data anno superiore ab eo, qui annum [Col. 0377B] inciperet a Septembri, secundum morem Graecorum.



CAPUT L.

Persecutores debellavit. Lact., l. VII Instit. c. 26: Illi enim, qui, ut impias religiones defenderent, coelestis ac singularis Dei cultum tollere voluerunt, profligati jacent. Eadem observant Eusebius in libro primo de Vita Constantini, c. 3, et auctor Fragmenti de Constantio Chloro, p. 475. Hieronymus in caput XIV Zachariae: Legamus ecclesiasticas historias, quid Valerianus, quid Decius, quid Diocletianus, quid Maximianus, quid saevissimus omnium Maximinus, et nuper Julianus passi sint; et tunc rebus probabimus, etiam juxta litteram prophetiae veritatem esse completam, quod computruerint carnes eorum, et oculi contabuerint, et lingua in pedorem et saniem dissoluta sit. Scaliger in animadversionibus ad Eusebium, p. 248, sic interpretatur hunc locum, ut Hieronymum putet Maximinum inter eos posuisse, quorum carnes computruerint. Sed ego puto, hunc non esse sensum verborum Hieronymi. [Col. 0377C] Loquitur primo de miserabili morte Valeriani et Decii: sed mortis genus non explicat. Nam verba prophetiae, quae susceperat interpretanda, non poterant trahi ad genus mortis, quo duo illi principes perierunt. Deinde putredinem carnium refert ad Maximianum, tabem oculorum ad Maximinum, linguae pedorem et saniem ad Diocletianum, si vera sint, quae de eo narrant Eutychius Alexandrinus et Georgius Cedrenus, nimirum eum morti propinquum ex faucibus multitudinem vermium ipsa cum lingua, quae computruerat, ejecisse.

Valeriam. Cum viderem diserte in veteri libro scriptum esse, Valerium quem, non ausus sum mutare in prima libri istius editione, veritus scilicet, fortassis aliquis homo istius nominis alicubi lateret. Postea vero animadverti, dubium non esse, quin vetus liber mendosus sit in hoc loco, et Valeriae nomen heic reponendum esse. Itaque reposui.

Ut eum vixisse. Columbus suspicatur, scribendum esse, ut eum, id est, Licinium, edixisse cognovit. [Col. 0377D] Mihi autem videtur, nihil omnino esse mutandum. Sensus enim hic est. Licinius Candidianum necari jussit. Quia vero non statim mandato est satisfactum, Valeria, ut eum vixisse tum cognovit, cum necari jussus erat, comitatui se Licinii miscuit, ut fortunam Candidiani specularetur.

Mater eorum. Id est, uxor Maximini, cujus nomen se nescire fatentur eruditi.

In Orientem. Plerique conjecerunt, rescribendum, in Orontem, quia constat, fluvium in hoc loco signari; quod pluribus argumentis erudite profecto ostendit clarissimus Cuperus. Quia tamen et ipse tradit, nonnullos veteres Orientem vocasse eum fluvium, quem reliqui vulgo dicunt Orontem, nolui textum mutare; licet idem vir clarissimus non dubitet, quin Lactantius scripserit Orontem et Orientem in locum veri nominis irrepsisse per librarios ea aetate, qua ita loquebantur.



CAPUT LI.
[Col. 0378A]

Corrumperet veritatem. Lact., lib. III Inst., c. 1: Deus hanc voluit esse rei naturam, ut simplex et nuda veritas esset luculentior; quia satis ornata per se est, ideoque ornamentis extrinsecus additis fucata corrumpitur.

Jovior. et Herculior. Sic vocatae familiae Diocletiani, qui se Jovium dicebat, et Maximiani senioris, qui Herculius dictus est, tamquam si a Jove et Hercule genus ducerent, ut observatum est a viris eruditissimis. Annotat Aurelius Victor, hinc militaribus auxiliis in exercitu praestantibus nomen impositum, id est, ut Herculiani vocarentur. Unde apud Ammianum Marcellinum, l. XX et XXII, mentio Jovianorum et Herculianorum.

Atque heic tandem finis esto notarum nostrarum ad librum Lactantii de mortibus persecutorum. Ejusdem argumenti opus, si vera fides, scripserat Aurelius [Col. 0378B] Victor, historiam comprehendens persecutionum Ecclesiae usque ad Diocletianum, quod in bibliotheca Vaticana extitisse sua aetate, testatur Marianus Vicctorius ad epistolam XXI Hieronymi, quae inscripta est Paulo Monacho Concordiensi, a quo Hieronymus postulabat: Commentarios Fortunatiani, et propter notitiam persecutionum, Aurelii Victoris historiam. Multum tamen ambigo, an vere dici possit, Aurelium Victorem, hominem minime christianum, scripsisse historiam istius modi, cum locus ille Hieronymi corruptus sit in vulgatis editionibus, adeoque intricatus, ut virum doctissimum Andream Schottum in horrendas ambages impulerit, dum Aurelium Victorem persecutionum Ecclesiae Scriptorem quaerit, huc descendere coactus, ut existimaret plures Victores historiae augustae scriptores fuisse, et unum etiam Christo nomen dedisse. Nam si historia illa extitisset in bibliotheca Vaticana, qua tempestate Victorius scholia sua scribebat in Hieronymum, certe non evasisset [Col. 0378C] eruditas ac diligentes Baronii manus, neque tot doctissimorum et antiquitatis ecclesiasticae amantissimorum hominum, qui post Pii V pontificatum et Mariani Victorii tempora Romae vitam egerunt, et in edendis recensendisque ac emendandis Scriptorum, in primis vero ecclesiasticorum, lucubrationibus laudabilem operam posuerunt. Profecto concors illud ac perpetuum tot praestantissimorum virorum silentium de re tanti momenti, qui ne verbo quidem ullam istius Aurelii Victoris historiae mentionem uspiam faciunt, me vel invitum ac reluctantem suspicari cogit, aut memoria lapsum esse Victorium, aut impositum illi fuisse, praesertim cum ex verbis Hieronymi colligi non possit, Aurelium Victorem scripsisse historiam persecutionum; sed tantum ejus historiam, in qua tractatur de vita Imperatorum usque ad Julianum, utilem esse ei, qui velit habere notitiam persecutorum, id est, eorum imperatorum, qui persecuti sunt Ecclesiam Dei. Persecutorum enim heic legendum esse, non vero persecutionum, docent in primis [Col. 0378D] codices 173 et 2789 bibliothecae Regiae, vetus alter codex ejusdem bibliothecae, qui fuit olim viri clarissimi Claudii Puteani, tum codex 305 bibliothecae Colbertinae, prima editio Romana anni 1468, Veneta anni 1488, et Lugdunenses annorum 1508, 1513 et 1518. Primus omnium Erasmus reposuit persecutionum, auctoritate haud dubie vetusti alicujus exemplaris, cum in codice quoque 4110 ejusdem bibliothecae Colbertinae ita legatur. Hunc secutus est Victorius. Sed profecto ex his, quae dicta hactenus sunt, satis constat, hanc lectionem non esse bonam, et eam retineri debere, quam veteres libri et editiones exhibent, cum nullam habeat difficultatem. Agamus autem gratias immensae Dei optimi maximi benignitati, qui istum Lactantii librum nobis post tot saecula redonavit, eoque utamur ad majorem ipsius gloriam et sanctae Ecclesiae utilitatem, in cujus gratiam susceptus est hic labor.




[Col. 0379]
STEPHANI BALUZII EPISTOLAE DUAE, IN QUIBUS EXPLICANTUR ET ILLUSTRANTUR DUO LOCA EX LIBRO LACTANTII DE MORTIBUS PERSECUTORUM. (Praefixa est initio observatio viri doctissimi de altero eorumdem locorum.)





[SENTENTIA.]

[Col. 0379A] Illustrissimi viri Petri Valeri Diazii, consiliarii regis Hispaniarum in supremo consilio Aragonum, sententia de quodam loco Lactantii corrupto.

In libro Lactantii de Mortibus Persecutorum, quem litteratus orbis restitutum nuper vidit studio et virtute illustrissimi Dom. Stephani Baluzii, locus est prae aliis valde corruptus pag. 43, ubi sic editum videmus (col. 269): Etiam vel hi, qui emerunt, vel qui dono erunt consecuti, si putaverint de nostra benevolentia aliquid, Vicarium postulent, quo et ipsis per nostram clementiam consulatur.

Ego vero tribus emendationibus repurgandum esse hunc locum, et in hanc formam scribendum, censeo: Et jam vel hi qui emerunt, vel qui dono erunt consecuti, si optaverint de nostra benevolentia aliquid vicarium, postulent, quo et ipsis per nostram clementiam consulatur.

Ac primum quidem etiam non congruere huic [Col. 0379B] parti, manifestum satis est, ac levi divisione substituendum et jam, quod idem significat, ac tum, vel mox, aut postquam, ut Plautus in Truculenti scena ultima dixit: Jam abis postquam aurum habes. Mens enim imperatorum in proposito edicto haec erat, ut bona Christianis restituerentur sine ullo pretio quantocius, ac deinde de indemnitate, ut postea dicunt, tractaretur, si eam cuperent. Secundo loco illud putaverint facili errore inductum est ex permutatione transpositioneque litterarum o et u. Ratio autem sermonis optime constat, legendo optaverint. Nam in eadem constitutione inferius dicitur, de nostra benevolentia sperent. Haec vero duo optandi et sperandi verba conjuncta saepe occurrunt, et Cicero orat. 27, ad Quirites dixit: Multa praeterea a diisim mortalibus optata consecuti sumus.

Praecipua autem animadversio nostra est circa Vicarium, quod verbum dominus Baluzius majuscula littera initiali curavit imprimi, fortassis quia in manuscripto Colbertino exemplari sic repererat, vel, [Col. 0379C] quod magis puto, de suo adscripsit, Vicarii dignitatem significari hoc loco existimans, secutusque Eusebii antiquam lectionem et sententiam; quam et priorem interpretem Christophorsonum, et novissimum, eumque longe doctiorem accuratioremque Henricum Valesium, suis versionibus expressisse viderat. Caeterum erravit Eusebius (quod pace ejus dixerim) aliosque in errorem induxit, quem Lactantii locus hic nobis detexit. Nam in imperiali hoc edito, quod Latine, ut fuerat conceptum, transcripsit, non de gubernatore, Vicario, aut judice alio provinciae mentio facta est: sed aliquid vicarium, valet rem aliquam vicariam, seu vice et loco illius, quae restituta fuisset Christianis, reddendam ab imperatoribus; id quod sequentibus rationibus evincitur. Nam Lactantius diserte dixerat has litteras imperiales ad Praesidem datas, non ad Vicarium; et illarum sermo totus directus est ad eumdem, cui executio restitutionis faciendae committebatur: ut absurdum plane esset, ad alium quempiam praefectum, qui in illa provincia jus diceret, verba imperatorum converti.

Jam vero haec loquendi ratio, aliquid vicarium optare [Col. 0380A] et postulare, Latine scribentibus eleganter usurpatur. Quin et aliquid vicarium reddere dictum legimus in sancta Scriptura, Levitici cap. XXIV, versu 19, ibi: Qui percusserit animal, reddet vicarium, id est, animam pro anima; et inferius versu 21: Qui percusserit jumentum, reddet aliud. Quo loco Cornelius a Lapide, ut alios criticos sacros omittam, interpretatur animal vivum vice animalis a se occisi. Lorinus vero ait: Vicarium animal significat aliud, quod suppleat vicem percussi, sive occisi. Ac deinde subjungit: Hoc tantum loco usum reperio interpretem nomine vicarii.

Illustrissimo doctissimoque viro Petro Valero Diazio, consiliario regio, Stephanus Baluzius Tutelensis.

Ex litteris a te superiore anno datis ad illustrem notique nominis abbatem camerarium intellexi, bene te agere, illustrissime domine, et mei mentionem facere, nec injucundam, nec inutilem; quippe qui non solum amice et honorifice de me studiisque meis [Col. 0380B] loqueris; sed etiam admones, quid tibi videatur emendandum in quadam constitutione Constantini M. quae extat in libro Lactantii de Mortibus persecutorum. Amplector utrumque cum ea reverentia et cum ea grati animi testificatione, quae tibi a me debentur, eruditissime vir; ideoque officii mei esse putavi has ad te litteras dare, tum ut tibi gratias agam pro hac animi tui in me propensione, tum ut per eam occasionem utar familiaritate ejus viri, quem is, cum quo meliorem vitae meae partem exegi, vir immortalis memoriae Petrus de Marca, archiepiscopus Parisiensis, plurimi faciebat, et cum Antonio Augustino conferre solebat. Revoco te, ut vides, ad scopulos Bresconis, illustrissime vir, unde initium commercii tui cum summo viro; quo in coelum postea sublato, et tu magno amico orbatus es, et ego optimo patrono.

Venio nunc ad locum Lactantii, cujus a te tentata emendatio est. Obscurum esse illum ac mutilum, satis [Col. 0380C] constat, propter defectum nimirum unius vocis; quae si semel suppleta fuerit, nulla, ut ego quidem arbitror, difficultas remanebit. Quae autem illa sit, ipsa quidem Lactantii verba satis indicare videntur, clarius vero versio graeca Eusebii, ex qua colligimus, vocem poscendum, aut aliquam similem addendam esse in hoc loco, et sic legendum: Etiam vel hi, qui emerunt, vel qui dono erunt consecuti, si poscendum putaverint de nostra benevolentia aliquid, Vicarium postulent, quo et ipsis per nostram clementiam consulatur. Hanc restitutionem confirmant verba legis primae codicis Theodosiani de Officio rectoris provinciae: Si de civilibus causis quicquam putaverint esse poscendum. Tu vero, vir eruditissime, censes, ita legendum et interpungendum: Et jam vel hi, qui emerunt, vel qui dono erunt consecuti, si optaverint de nostra benevolentia aliquid vicarium, postulent, quo et ipsis per nostram clementiam consulatur. Et conjectura quidem tua docto et erudito viro digna est, et plurimam habet veri similitudinem. Veteres quippe eleganter dicebant vicariam operam, manus vicarias, amorem vicarium, poenam vicariam, mortem vicariam, et alia hujusmodi. Opinio tamen illa tua, si [Col. 0381A] me permittis libere loqui, non vacat difficultate. Nam praeterquam quod tu non supples vocem, quae illic deest, vocemque putaverint mutas in optaverint, quod non licet absque evidentissima necessitate, sensus postulare videtur, ut Princeps designet personam, cui provinciales spoliati porrigant preces suas. Cum vero Vicarium totius collationis ac transmissionis cura constringeret, ut legitur in titulo Codicis Theodosiani de Officio Vicarii, nihil alienum ab ejus officio fecit Constantinus, cum jussit, ut qui putarent aliquid ab ejus benevolentia poscendum pro bonis, quae coacti reddidissent corpori Christianorum, Vicarium adirent, nimirum ut is ad Principem referret quicquid illud esset.

Sed tu, vir doctissime, ais, Lactantium diserte dixisse, has litteras imperiales ad praesidem datas esse, non ad Vicarium, et totum illarum sermonem directum esse ad eumdem, cui executio restitutionis faciendae committebatur; absurdumque plane esse, ad alium quempiam Praefectum, qui in illa provincia [Col. 0381B] jus diceret, verba imperatoris referri. Sed heic, ni fallor, observandum est, nomen praesidis non fuisse positum in fronte constitutionis, cum edicta generalia consueverint inscribi nominibus Praefectorum praetorio, quamvis ad eum missa fuerit a Licinio. Hic enim, cum manifesto divini Numinis auxilio victoriam de Maximino reportasset, cum primum postea Nicomediam ingressus est, gratiam summo Deo relaturus, litteras illas misit ad praesidem, ut ejus cura proponerentur in ea urbe. Cum autem praesidis nomen generale sit, et ad omnes pertineret, qui provincias imperii Romani regebant, videtur Lactantius isthic per Praesidem intellexisse, aut Vicarium Ponticae dioeceseos, aut consularem Bithyniae, quam fuisse constat sub dispositione ejusdem Vicarii. Itaque cum summus post praefectum magistratus in ea regione esset Vicarius Ponticae, videretur censendum, servatam ei fuisse suam auctoritatem in edicto, quod jussum est proponi in urbe Nicomediensi, [Col. 0381C] adeoque retinendam lectionem vulgatam istius loci Lactantiani. Ego tibi, vir doctissime, mentem meam aperio, et conjecturas meas committo, facile amplexurus opinionem, quam tu probaveris esse veram. Jamdudum ausculto de epistolis Antonii Augustini, quas fama erat te vulgaturum. Magna est inter nos viri istius reverentia et auctoritas lucubrationesque ejus avidissime arripimus. Itaque si nondum ea editio facta est, oro te, vir illustrissime, nomine eorum omnium, qui bonas litteras amant, ne diutius protrahas expectationem nostram. Non dubito autem, quin inter epistolas Latini Latinii plures legeris datas ad eumdem Antonium, alias de eo loquentes, unam etiam ipsius ad Latinium. Caeterum disquirendum est, verane sit suspicio Latinii ad Metellum scribentis, alienatum nimirum ab eo fuisse animum Antonii, quod ad ipsum interdum scribens, amplissimos illustrium reverendissimorumque titulos, quibus Hispani valde delectarentur, ei non tribuerit. Ego enim Augustinum animadverti [Col. 0381D] fuisse inanium contemptorem; ac proinde suspicor, alias fuisse causas, ob quas ille interrupit litterarum commercium, quod ipsi erat cum Latinio. Tui judicii facio totum illud negotium, eruditissime vir, tibique longam ac felicem vitam opto.

Lutetiae-Parisiorum, kal. Maiis 1683.

Clarissimo viro Henrico de Noris, Augustiniano, Stephanus Baluzius Tutelensis, S. P. D.

Cum ante hoc biennium vir tui meique ac communium studiorum nostrorum amantissimus, idemque doctissimus Antonius Magliabecus ad me misisset opus tuum, eruditissime vir, quo Cenotaphia Pisana Caii et Lucii Caesarum illustrasti, constitueram ad te scribere de controversia, quam video inter nos [Col. 0382A] ortam esse propter verba quaedam obscura Pauli jurisconsulti; sic tamen ut totum illud negotium facerem tui judicii. Verum quoniam eo tempore multum occupatus eram in edendo primo tomo meorum Conciliorum, adeoque laborabam otii penuria, coactus sum deserere consilium illud meum, aut saltem in aliud tempus differre. Interim magnus ille studiorum meorum fautor et altor Joannes Baptista Colbertus excessit e vivis; eoque cadente, fateor, ita moerore abjectum ac profligatum esse animum meum, ut cum in libris meis quaererem perfugium ac solatium, nihil minus cogitaverim, quam ut ludicri certaminis speciem praeberem; adeoque memoriam quoque ipsam perdidi istius nostrae concertationis, de qua paulo ante memoravi. Revocata est autem occasione litterarum, quas amicus ille noster ad me dedit 15 kalendas Februarias hujus anni; quas accepi tardiuscule, nimirum 18 kal. Aprilis. Mentionem quippe in illis faciens novae lucubrationis a te emissae, quam se missurum pollicetur, excitavit memoriam Cenotaphiorum [Col. 0382B] Pisanorum, et tuae mecum disputationis. Accedo itaque tandem bonae, ut reor, causae qualiscumque patronus, eam apud te acturus, vir eruditissime, te, inquam, judicem habiturus, quem ante expertus sum adversarium. Neque enim mihi metuendum est sub tali judice; qui praeterquam quod amicus meus est, justus et recti tenax, tres personas, ut Cicero de se aiebat, unus sustinebit summa animi aequitate, suam, adversarii, judicis.

Igitur haec sunt verba Pauli in editionibus per typographos vulgatis, quae manibus nunc eruditorum teruntur: Anniculus amittitur, qui extremo anni die moritur. Et consuetudo loquendi id ita esse declarat. Ante diem decimum kalendarum, post diem decimum kalendarum. Neque utro enim sermone undecim dies significantur.

Hunc ego locum sic interpretatus sum in Annotationibus ad librum Lactantii de Mortibus persecutorum, ut existimaverim, eumdem diem significari [Col. 0382C] duobus loquendi modis adductis a Jurisconsulto. Tu contra, vir clarissime, putas priore modo intelligi debere dies decem, qui kalendas antecedunt, posteriore, decem qui subsequuntur easdem kalendas, id est, decimum diem mensis sequentis. Quamvis autem Rebuffus scripserit, hanc quaestionem plus subtilitatis, quam utilitatis habere, putaverintque Budaeus et Alciatus, Paulum ludere potius et morari lectorem hoc grypho voluisse, quam docere, adeoque inutile videri possit ultra perscrutari verum verborum illorum sensum; enitar tamen pro virium mearum modulo ostendere, quid dicere voluerit Jurisconsultus, simulque confirmabo opinionem meam de verbis Lactantii.

Duplex antiquitus fuit editio verborum Pauli, in quibus tota consistit difficultas, et quae crucem fixerunt viris eruditissimis. Quidam enim codices habent: Aeque utroque enim sermone undecimus dies significatur; alii contra: Neutro enim sermone undecimus dies significatur. Prior editio, quam Paulus de Middelburgo, [Col. 0382D] Valla, Budaeus, Alciatus, Rebuffus et Dionysius Gothofredus amplexi sunt, nititur auctoritate veterum exemplarium manuscriptorum, quorum unum est bibliothecae Regiae, reliqua Colbertinae; cum quibus congruit etiam codex Germani Colladonii laudatus ab eodem Gothofredo. Altera, quam Cujacius, Antonius Augustinus, Marcellus Francolinus et Dionysius Petavius sequi maluerunt, suffragatores habet duos veteres libros bibliothecae Regiae, quorum unus fuit olim Aemari Ranconeti viri doctissimi; neque eam alibi reperi. An illam adjuvet auctoritas Pandectarum Florentinarum, videbimus postea. Interim expendamus utramque editionem, affirmativam videlicet et negativam, ut eas quidam vocavere.

Affirmativam habent, ut dixi, octo vetera exemplaria bibliothecae Regiae et Colbertinae. Et in Regio quidem signato 4673, sic legitur: Aeque enim utro sermone undecima dies significatur. Codices vero Colbertini [Col. 0383A] notati 524, 529, 2608, habent: Aeque utroque enim sermone undecimus dies significatur. Codex 743: Aeque utroque sermone undecimus dies significatur. Codices 397 et 461: Utroque enim sermone undecimus dies significatur. Codex denique 583: Utroque sermone 11 dies significatur. Contra in codice Regio notato 4672, scriptum est: Neutro enim sermone undecima dies significatur. In eo vero, qui fuit Aemari Ranconeti, sic: Neutro enim sermone undecimus dies significatur. Ubi illud admonendum est, supra lineam istius ultimi codicis scriptum esse antiquitus alibi legi utro pro neutro; quae lectio propius accedit ad eam, quam codex Florentinus exhibet, in quo sic legi etiam tu ipse testaris: Neque utro enim sermone undecim dies significantur.

Investigandum nunc est, utrum illa codicis vestri lectio bona sit, et utrum negativam, ut nonnulli putant, adjuvet, an potius revocari debeat ad eam, quam tot vetera exemplaria praeferunt. Prima sane [Col. 0383B] fronte codex ille vester, omnium, qui hodie extant, sine controversia vestustissimus, videtur ostendere, neutro horum loquendi modorum, ut etiam scriptum est in libris Regiis, et ut in vestro legisse se ait Antonius Augustinus, significari diem undecimum kalendarum, atque ita confirmare censendus est lectionem, quam vocant negativam. At si consideremus, verissimum illud esse, quod vir doctissimus Nicolaus Rigaltius observavit ad Tertullianum, veterum librorum auctoritate falsissimas interdum lectiones asseri, ac praeterea ex adverso statuamus, consensum tot veterum codicum, qui lectionem affirmativam praeferunt, dubitare jure meritoque licebit, an huic vestro exemplari insistendum sit, an vero amplectenda lectio, quam reliqui codices exhibent, quam negari non potest sumptam esse ex antiquioribus exemplaribus. Neque fortassis aberraverit, qui putabit, in vestro per errorem scriptum esse neque, pro aeque; sicut in Fragmento sancti Ambrosii relato in gestis primae Synodi Ephesinae, codices 1363 et 1600 bibliothecae [Col. 0383C] Colbertinae, et antiquissima exemplaria veteris versionis latinae ejusdem synodi habent, Nec ipsa littera, pro eo, quod in editionibus Operum ejusdem sancti Ambrosii legitur, Haec ipsa littera, et apud Marium Mercatorem, et in editione Contiana ejusdem Synodi, Et ipsa littera, ut monui nuper, dum recenserem eamdem antiquam versionem.

Praeterea quis in animum inducere queat, virum gravem Paulum jurisconsultum uti negatione voluisse ad eam rem confirmandam, quae maxime egebat probatione affirmativa? Probandum enim erat, eum censeri anniculum, qui extremo anni die moritur, sive incipiente, sive exacto. Similitudine igitur istud ostendere volens Jurisconsultus, ait eo modo, quo idem dies significatur, sive dicas ante decimum kalendarum, sive post decimum kalendarum, id est, sive ante absolutum, sive post absolutum diem, eodem modo anniculum esse censendum eum, qui extremo anni die extinguitur, sive dies ille sit absolutus, [Col. 0383D] sive non sit absolutus. Porro dum viri docti haec verba, Ante diem decimum kalendarum, sic interpretati sunt, ut significare docerent rem actam ante diem decimum absolutum et finitum, nobis documentum dederunt, ut ista, Post diem decimum kalendarum, interpretemur de ipso die decimo kalendarum, sed tamen exacto et finito. Quoniam autem hi duo loquendi modi promiscue et indifferenter a populo usurpabantur, consuetudine factum est, ut utroque sermone idem dies ita intelligeretur, ut quicquid intra viginti quatuor horas diei et noctis actum esset, perinde existimaretur quasi quavis hora lucis actum esset, ut docet idem Paulus, lib. XIII, ad Sabinum: More Romano, inquit, dies a media nocte incipit, et sequentis noctis media parte finitur. Itaque quicquid in his viginti quatuor horis (id est, duabus dimidiatis noctibus et luce media) actum est, perinde est quasi quavis hora lucis actum esset. Confirmat Censorinus, cap. 23, cujus [Col. 0384A] verba transcribo: Romani, inquit, a media nocte ad mediam noctem diem esse existimaverunt. Indicio sunt sacra publica, et auspicia etiam magistratuum: quorum si quid ante medium noctis est actum, diei, qui praeteriit, adscribitur; si quid autem post mediam noctem et ante lucem factum est, eo die gestum dicitur, qui eam sequitur noctem. Idem significat, quod qui a media nocte ad proximam mediam noctem in his horis quatuor et viginti nascuntur, eumdem diem habent natalem.

Hinc colligi posse mihi videtur, Romanos, quamvis diem ordirentur a media nocte, in vulgari tamen sermone diem dixisse illud spatium, quod est inter ortum solis et occasum, id est, diem naturalem, et quod agebatur summo mane, sive ante lucem, ut ante me observavit Josephus Scaliger (Scalig., lib. II, de Emend. temp.), vocavisse initio ante kalendas, quod post recessum solis, post kalendas: sed deinde paulatim utroque loquendi modo idem tempus significatum, quia tum populus, quem penes arbitrium est et jus et norma loquendi, non attendebat ad discrimen, [Col. 0384B] quod olim ita loquendo ponebant inter diem incipientem et exactum. Itaque Cicero ad Tironem scribens, cujus tu locum, vir eruditissime, attulisti ad confirmandam opinionem tuam, ait se nonis Novembris fuisse apud Alyziam, indeque ante lucem proficiscentem, ante diem octavum idus Novembris has litteras dedisse (Cicero, lib. XVI, ad Famil. epist. 3); quod etsi de quavis hora diei capi possit, proclivius est, ut interpretemur de die incipiente, cum Cicero scribat, se litteras illas dedisse cum Alyzia proficisceretur, quod fuit ante lucem. Eodem modo Seneca Claudium imperatorem, quem animam agere coepisse ait, cum sol ad occasum festinaret, hora inter sextam et septimam, tradit mortuum esse ante tertium idus Octobris, quem Suetonius scribit, defecisse prope lucem, id est sub initium diei naturalis. Quod confirmari quoque potest ex verbis Taciti; qui cum docuisset, celatam aliquandiu fuisse mortem ejus, addit, Neronem egressum esse ad cohortem medio [Col. 0384C] diei ejusdem.

Itaque ut ad id revertamur, unde digressi sumus, cum veteres dicebant, Ante decimum kalendas, Post decimum kalendas, utroque sermone significare volebant diem decimum kalendarum, ipsis kalendis numeratis. Hanc interpretationem ex lectione quoque codicis vestri hausit doctissimus conterraneus meus Simeo Bosius, qui in animadversionibus ad epistolam primam Ciceronis earum quae datae sunt ad Atticum, ait, utroque loquendi modo diem ipsum decimum kalendarum significari. Contra Cujacius (Cujac. lib. XIII D. de verbor. oblig.), existimat quidem utroque loquendi modo significari diem decimum, sic tamen, ut decimum diem, qui vocatur post kalendas, interpretetur de decimo die mensis, qui sequitur post kalend. Quo loco, ne quid dissimulem, consentaneam habet Cujacius veterem glossam interlinearem codicis 524 bibliothecae Colbertinae; in quo supra haec verba, Ante diem decimum kalendarum, scriptum est, scilicet kalendas praecedentem; supra vero ista, Post [Col. 0384D] diem decimum kalendarum, itidem scriptum est, Scilicet kalendas sequentem. Verum et vetustum hunc glossatorem, et Cujacium ipsum, aliosque, quia destituti erant exemplo simili, quod habetur apud Lactantium, ad hanc interpretationem adegit obscuritas hujus loci; qui si exemplum illud Lactantii habuissent, attenteque considerassent, veteribus Romanis in usu positum non fuisse, ut dies, qui sequuntur post kalendas annecterent kalendis, sed nonis, aut idibus, numquam eo modo detorsissent sensum verborum Pauli. Nam si fas esset ita interpretari veteres, ex conjectura tantum, absque ullo exemplo, absque auctoritate, mallem dicere, aut Paulum existimasse utroque loquendi modo intelligi diem undecimum kalendarum, ut habent pleraque vetera exemplaria, aut librarium, qui primus hunc locum rescripsit, a quo caeteri acceperint, errore undecimum posuisse pro decimo, potius quam lectores in eam [Col. 0385A] sententiam trahere, cui omnis retro antiquitas adversatur. In obscuris enim, ut docet idem Paulus, inspici solet quod verisimilius est, aut quod plerumque fieri solet.

Scio uti vos solere quodam loco Ciceronis, seu potius M. Coelii ad Ciceronem scribentis, ex quo colligitis, eum tempora divisisse in ante et post kalendas, quia is refert, dixisse Pompeium, se ante kalendas Martias non posse sine injuria de provinciis Caesaris statuere, post kalendas Martias se non dubitaturum (Cicero, lib. VIII ad Famil. Epist. 8). Verum cum locus ille sit temporis indeterminati et indefiniti, nullo pacto juvat opinionem vestram, neque eam labefactat, quam ego tueor. Nemo enim diffitetur, quin dici optime possit, rem quampiam non posse agi ante kalendas, posse agi post kalendas. Sed istud non probat, dies qui sequuntur post kalendas, consuesse conjungi cum kalendis, ita ut exempli causa quae acta sunt 41 idus Januarias, dici quoque possint acta post 10 kalendas Januarias.

[Col. 0385B] At Plutarchus in vita Ciceronis ait, eum natum , idque Franciscus Fabricius vertit post diem tertium kalendarum Januarii, quia ex Cicerone ipso et A. Gellio constat, eum natum tertio nonas ejusdem mensis. Ergo dies tertius nonarum est etiam tertius kalendarum. Fateor, diem tertium nonarum eumdem esse cum tertio post kalendas. Sed quamvis Fabricius locum Plutarchi sic interpretatus sit, ut dixerit, Ciceronem natum esse post diem tertium kalendarum Januarii, istud causae nostrae non officit, quia Fabricius non habet auctoritatem antiquitatis, adeoque nullius momenti est ad ostendendum, dies qui sequuntur post kalendas, adjungi solitos kalendis in computatione dierum. Plutarchus, homo Graecus, Graeco more locutus est, Cicero et Gellius Latino; et Ciceronem Latine de se scribentem sequi malo, quam Plutarchum Graece de Cicerone loquentem. Quamquam nec ipsa Plutarchi verba admodum favent vestrae opinioni, cum ex ipsis [Col. 0385C] nihil aliud colligi possit, quam Ciceronem natum esse die tertio novarum kalendarum, quae coeperant, seu potius desierant prima die mensis Januarii.

Objicitur etiam nobis auctoritas Caii jurisconsulti, cujus haec sunt verba: Post kalendas Januarias die tertio pro salute principis vota suscipiuntur. Quo loquendi modo intelligi tertium diem nonarum januarii, tu recte observas. Verum huic objectioni jam satisfactum a me est in disputatione de die natali Ciceronis, et certum praeterea est, haec Caii verba non pertinere ad hanc nostram controversiam. Non dicit enim, Post tertium kalendas Januarias, ut necesse esset eum dicere ad fulciendam opinionem vestram: sed Post kalendas Januarias die tertio. Quod nos ultro concedimus verum esse.

Antequam huic disputationi meae finem imponam redeundum esse mihi video ad postremam partem loci Paulini, quam satis scio mihi posse opponi etiam post omnia illa, quae a me dicta huc usque sunt. Nam tamenetsi [Col. 0385D] mihi concedatis, his duobus loquendi modis, Ante diem decimum kalendarum, Post diem decimum [Col. 0386A] kalendarum, unum eumdemque diem demonstrari, semper tamen verum erit, neutro eorum significari diem undecimum kalendarum; hincque colligetis, veriorem esse lectionem, quam vocant negativam. Fateor, hanc difficultatem esse magnam, eique facile responderi non posse. Verum cum illa nullum detrimentum afferat causae nostrae, sed illam potius confirmare videatur, in eam ultra inquirere non est animus; cum, si negativam lectionem ut veram assumimus, sic capienda putem verba Pauli, ut dicere voluisse videatur, hinc colligi posse, his duobus loquendi modis intelligi diem decimum kalendarum, prout Romani numerare consueverant, quia neutro undecimus significatur. Et sic propositio negativa convertetur in affirmativam.

Abunde, ni fallor, ostendi, quaenam sit verior explicatio verborum Pauli, quae viros doctissimos exercuerunt. Ut vero probationes meas cumulem, afferam etiam auctoritatem Lactantii; et quemadmodum testimonio Pauli usus olim sum, ut ostenderem [Col. 0386B] discrepantiam verborum Lactantii nullam importare repugnantiam, ita nunc Lactantii verbis utar, ut evincam nullam esse contradictionem in verbis Pauli. Nam cum utriusque par omnino similisque sit sermo, manifestum est, eos lucem a se invicem mutuari, et quae obscura in uno eorum sunt, alterius ope posse fieri clariora. Ait ergo Lactantius in libro quarto divinarum Institutionum, c. 10, Christum cruci affixum fuisse a Judaeis ante diem decimum kalendarum Aprilium; in libro vero de Mortibus persecutorum, eum cruciatum fuisse ab iisdem Judaeis post diem decimum kalendarum Aprilis. Tu vero, vir clarissime, censes horum loquendi modorum sensum esse diversum, et priore quidem intelligi debere diem vigesimam tertiam Martii, posteriore decimam Aprilis. Ego vero a te peto, utrum probabile sit Lactantium, virum doctum et eruditum, sibimetipsi contraria et contradicentia scripsisse; praesertim cum ejus aetate persuasum vulgo esset, Christum passum esse die decimo kalendarum [Col. 0386C] Aprilis, nullus hactenus scripsisset, passum esse die decima Aprilis? Huic argumento non puto quemquam posse obniti, cum sit robustissimum et validissimum, adeoque affirmari posse credo absque ullo periculo, Lactantium his duobus loquendi modis eamdem omnino rem exprimere voluisse, nimirum Christum cruci affixum die vigesima tertia mensis Martii. Quod si ita est, ut certe est, jam constat, verborum quoque Pauli unum eumdemque debere sensum esse, et priore posterioreque modo intelligi debere diem decimum, qui antecedit kalendas, nullo modo decimum, qui subsequitur kalendas.

Haec apud te, doctissime vir, ad defensionem opinionis meae peroravi quanta potui brevitate. Tui deinceps, ut initio dicebam, judicii erit constituere, quid censendum sit de toto isto negotio; meque pro tua humanitate in viam revocabis, veriora monstrando, si forte me limitem veritatis excessisse cognoveris. Interim vale, et me semper ama tui nominis [Col. 0386D] studiosissimum.

Lutetiae-Parisiorum 4 idus Apr. 1684.




[NOTAE JOANNIS COLUMBI IN LIBRUM DE MORTIBUS PERSECUTORUM.]




[Col. 0385]
JOANNIS COLUMBI NOTAE IN LACTANTIUM.

Perillustri et amplissimo viro D. Gisberto Cupero, ab ordinibus Transisalaniae ad illustrissimorum et praepotentium foederatorum Belgii ordinum generalium conventum delegato, inclytae reipublicae Daventriensium consuli, Joannes Columbus. S. P. D.

Licet in patria quoque mea gaudeam dari magnas [Col. 0386D] et illustres animas, quae bonas litteras ament et recipiant perbenigne, modisque multis conatus etiam meos foveant atque ornent; praesens tamen hoc opusculum sua sponte ab hoc solo, trans mare nimirum, et in sinus tuos, vir amplissime, evolare dicam, an redire festinabat. Ego certe nisi hoc, quicquid est, tibi misissem primo, nomenque tuum [Col. 0387A] illustrissimum frons ipsa ut praeferret, curassem, gravia quidem crimina aliquot effugere vix posse mihi videbar. Nam aut plagiarius forem, qui debito tibi corpori injecissem manus; aut peculatu quodammodo tenerer, vel etiam sceleri quadruplatoris adfinis existerem, si tot praeclaras res tuas, publicis destinatas usibus, privatum sub titulum avertissem. Animi quidem ingrati notam, bonis omnibus aeque invisam ac detestabilem, nequaquam evitassem, tibi, operaeque et auxilio tuo profectus hic meos nisi referrem acceptos. Nondum mihi satis certum fixumque erat editionis consilium, cum tu modo scriptum hoc Lactantii laudans, modo emendationes meas, alias probans, alias regens et reducens in viam, observationes denique tuas communicans, quae per se etiam ac solae quantumvis editioni meae conciliarent pretium, ut insisterem coeptis perfecisti. Atque haec inter maximas curas et negotia, quibus populorum salus continetur, quibusque te muneris amplissimi partes plerumque distringunt, mei causa facere non [Col. 0387B] gravatus es. Denique editionis Britannicae exemplum, diu, sed frustra nostris a bibliopolis expectatum, a publico tabellario mihi ut afferretur, per consuetam tibi beneficentiam effectum est. Non mirum igitur, si nemini priusquam tibi qualescumque has curas meas, imo et tuas multo feliciores, totumque adeo opusculum hoc constitui mittere. fas etiam et aequum fuit, primo ex aditu lectores, quid cuique debituri sint, ut cognoscerent. Caeterum editio ipsa si minus elegantiae tuae satisfacit, oro absentiae meae condones; per quam preterea vereor factum esse, ut quaedam serius missa dilata sint in tempus aliud. Hoc vero fore propediem, quo liceat et illa proferre in lucem, spei nonnihil superest. Nihil certe eorum vitio meo periisse, quorum me participem facere dignata est summa bonitas tua, dum vivam, notum testatumque facere, Deo bene juvante, laborabo. Vale, vir insignis, et conatus meos consule boni. Scrib. Upsaliae, prid. kal. Jul. ann. 1684.

[Col. 0387C] LECTORI BENEVOLO S.

Ex quo tempore vir quidam illustris hoc opusculum, cui Lactantium auctorem non dubie videbatur inscribere, libros inter publicam in lucem tunc prodeuntes non gravabatur mihi indicare, arsisse me fateor studio non levi penitius illud cognoscendi. Cumque tandem, ut una cum caeteris a Cl. Baluzio editis voluminibus afferretur, perfecissem, res expectationi non male respondere, nec a candido illo et terso orationis Lactantianae filo scriptio haec abhorrere visa est; multaque alia, praesertim vero raritas rerum, et cum narrationibus aliorum vel fida convenientia, vel discrepantia etiam minus nonnunquam suspecta, fidem aliquam faciebant, mercem non vanam tanto sub nomine venditari. Sed et genus hoc apud antiquos usurpatum reperisse me putabam; ut in tribus illis C. Fannii libris, quibus ille narravit exitus occisorum, aut relegatorum a Nerone, quos C. Plinius minor lib. V Epist. 5, subtiles, diligentes, et Latinos [Col. 0387D] vocat, atque inter sermonem historiamque medios Idque genus Trebellius Pollio secutus etiam videtur, qui scriptos sibi libros plures, non historico, nec diserto, sed pedestri eloquio ait, satis quidem modeste. Agnovi praeterea quaedam desumpta ex libris biblicis, secundo praesertim Macchabaeorum (quem librum post Christi tempora confictum arbitror, temporibus persecutionum: fidem ejus certe in historiis laborare diu est, cum notaverunt eruditi); item ex B. Cypriano Patrumque aliis, quae pro facultate mea passim indicare studui. De eodem hoc opusculo, quod B. Hieronymus simplice titulo De persecutione designat, quomodo et Tertulliani librum memorat; quem ipse paulo fusius De fuga in persecutione inscribit, agam, si Deo visum fuerit, prolixius olim; praesertim si meas in manus pervenerint subsidia, hactenus quidem frustra quaesita, uti Joannis Sarisberiensis opusculum argumenti ejusdem, de quo ipse Polycratici, seu de [Col. 0388A] Nugis Curialium lib. VIII, c. 20, p. m. 648: Libellus, inquit, qui de exitu tyrannorum inscriptus est, quid de tyrannis sententiam plenius poterit aperire, diligenti tamen compendio, etc. Sed ille libellus an exstet, satis liquido me non scire fateor; si exstat, spero inde lucis nonnihil accessurum huic praesenti. Contendenti mihi praeterea haec cum Lactantianis jam olim vulgatis pluscula fateor occurrisse, quae convenire viderentur: ex quibus ea, quae minus operose poterant excerpi, locis apposui (si quid video) aptis et perquam similibus; ut horum sylvula, vel judicium ex collatione facere volentibus praesto esset, vel juventuti prodesset, una cum rebus memorabilibus sermonis ubique purioris venanti vestigia. Nequeo tamen dissimulare, usque et usque oggessisse auribus sese veterem Epimarchi cantilenam, . Imprimisque optabam, uti me de manuscripto tantum servante thesaurum plura docuisset C. Baluzius; praesertim ubi latuerit antehac, et cujus hominis, aut societatis armario relicto, in illustrissimi [Col. 0388B] Colberti migraverit bibliothecam. Obversabantur animo etiam cogitationes aliae huc fere ducentes. Illam orationis Lactantianae imaginem forsitan labore summo adumbratam; illos rerum insignes apparatus, quasi scenam quamdam ad captandos applausus, videri posse compositos. In ipso codice quaedam arte sordidata, arrosa, pertusa, omnia ad ementiendum vetustatis habitum. Jam olim similes fabulas dedisse ambitionem illorum, qui otio abundantes, vel effingere aliena ingenia et facultates, vel sub eorum nominibus illudere aliorum credulitati gestiebant. Haec et alia hujus generis prope victa tamen fateor ab iis, quae parti favebant adversae. Videbam Cl. Baluzii fidem et candorem, non minus quam eruditionem, a viris emunctae naris laudari. Viros dein laudis rarae huc magis propendere deprehendi, ut ludos hic tales fieri minus credant. Plurimum quoque valuit rerum alibi non temere inveniendarum (de quibusdam loquor) praestantia, aliaque non levis momenti. Quibus fultus erectusque institi coeptis, et ut aliquid etiam [Col. 0388C] his quod haberent, darem, qui sublatas vetustatis maculas, et alia ejus generis, pene eodem loco ponunt, quo reduviarum et praesegminum curam. Verum haec celerius deproperata, postquam illustrissimi D. Cuperi epistolae advenere, tandemque etiam Oxoniensis editio, saltem paucos, et harum rerum magis gnaros, criticas velitationes non rejecturos confisus, ea perfeci, quae hic vides. Fruere his, si videtur, mi lector; majora autem et magis exquisita ab his expecta, quibus senescentia jam litterarum studia majore successu reducere ac reformare datum est. Quos inter celeberrimum Graevium habes, cujus in hoc opusculum emendationes promissas avide et prope impotenter expecto. In memorata editione Britannica non tam doleo quaedam D. Cuperi meisque conjecturis praerepta, quam laetor, et his ipsis, concurrentibus magnorum hominum studiis, accedere robur et fidem, scriptoque ipsi auctoritatem. Emendationes illas nunc excerpere non vacat; fiet hoc, uti spero, prope diem, [Col. 0388D] alioque in schedio pluribus eas impertiar. Adolescentes vero ne quid erroris ex his imbibant, si quando hic auctor nimium in studium armorum et militiae, quod in Diocletiano necessarium fuit, invehitur, meminerint, Lactantium alibi gravissimo errore bella inter Christianos in totum damnare. Vide lib. VI, cap. 20, p. 648. Quis igitur eum in re tam absurda sequi velit ducem? Sed de his fortasse alibi agam pluribus. Interim vale, mi lector, et quam expectas ipse ab aliis, mihi, sicubi lapsus sum, veniam indulge.




DE LIBRO HOC TESTIMONIA ET JUDICIA ALIQUOT.

Hieronymus in eccles. scriptorum Catalogo.

Inter caetera Lactantii opera, memorat De Persecutione librum unum. Sequuntur Hieronymum Freculphus, [Col. 0389A] Honorius Augustodunensis, Abbas Trithemius, et alii.

Ex litteris Nicolai Heinsii, datis Vianae ad Leccam, anno 1680, a. d. 20 Jan., ad J. C. Upsaliam:

»E Gallia libros complures haudquaquam contemnendos nuper accepi, atque in his elegantissimum Lactantii libellum de ferali ac violento exitu Caesarum Romanorum, qui ab imperio Neronis ad sua tempora Christianos essent persecuti. Hunc Cl. Baluzius Miscellaneorum suorum volumini insertum primus publicavit.«

Ex litteris Gisberti Cuperi ad Constantinum Hugenium, celsissimo ac serenissimo Arausionensium principi a secretis, a. d. 3 Cal. Jan. anno 1682:

»Lactantii ille liber elegans admodum est; et quia novitate rerumque clarissimarum diversitate mihi placebat mirum in modum, coepi varia loca diligentiori examine excutere, etc.«

Idem in litteris ad J. C. scriptis Hagae Com. 5 non. Oct. anno eodem:

[Col. 0389B] »Quod de Lactantio edendo cogitas, recte facis; est enim libellus ejus dignus qui ab adolescentibus legatur etiam, ut jam a teneris videant, Christum Deum ter optimum et ter maximum, verum esse Sospitatorem, Defensorem, Propugnatorem, Tutatorem et Conservatorem (qui tituli ementitis Gentilium diis dantur immerito (Ecclesiae, quam sanguine suo redemit.«

Stephanus Baluzius in Praefatione Miscellaneorum libri secundi:

»Damus, Lector, secundum Miscellaneorum nostrorum librum, in quo primum jure meritoque locum obtinet liber Lactantii de Mortibus persecutorum, [Col. 0390A] nunc primum editus ex vetustissimo codice manuscripto bibliothecae Colbertinae; de cujus libri praestantia non opus est plura dicere in praesentiarum, cum abunde huic argumento satisfactum sit in Notis ad illum nostris.«

Idem initio notarum:

»Inter multos ac varios codices manuscriptos, quos vir litterarum ac litteratorum amantissimus, et in omni genere laudis excellentissimus, Joannes Baptista Colbertus, in publicam studiorum utilitatem ex omni Europa, Asia, Africa comparavit, repertus est unus auro contra aestimandus, in quo continetur Lucii Caecilii Firmiani Lactantii liber de persecutione, etc.«

Ludovicus Moreri in Lexico Historico, edito Gallica lingua Lugduni, anno 1681:

»M. Baluze a publié dans le 2e volume de ses Mélanges un traité de Lactance, que nous avions perdu. C'est le livre à Donat Confesseur, De Mortibus persecutorum. II y a ajouté de très-belles Notes de sa [Col. 0390B] façon.«

Antonius Pagi in Dissertatione Hypatica seu de consulibus Caesareis, hujus libri testimonia passim vocat ad partes, neque usquam quin sit Lactantii dubitat.

Ex Praefatione ad lectorem, in editione Oxoniensi:

»Exhibemus scilicet Lactantii nostri librum de Mortibus persecutorum, auro contra aestimandum, quem per plus mille annos desideratum eruditissimi Baluzii studio nuperrime recepimus. Eumque male multatum et lacunis saepius hiulcum, partim ex nostris, partim doctissimorum virorum, episcopi Asaphensis et Isaaci Vossii, conjecturis subinde restituimus, etc.«




[Col. 0389]
NOTAE JOANNIS COLUMBI IN LIBRUM DE MORTIBUS PERSECUTORUM.
[Col. 0389]


IN TITULUM.
[Col. 0389C]

L. Caecilii Lact. Firm. Secutus hic sum, ut in plerisque caeteris, editionem Parisiensem, in qua auctor non L. Caelius quemadmodum in vulgatis antehac operibus, sed L. Caecilius Lactantius Firmianus appellatur. Hoc ita mutatum est a Cl. Baluzio, vetusti illius codicis bibliothecae Colbertinae auctoritate, qui scriptum hocce nobis servavit; titulum autem hunc praefert: Lucii Caecilii incipit liber ad donatum Confessorem, de Mortibus persecutorum. Suffragatur ejusdem bibliothecae codex alius, in quo caetera Lactantii, quae quidem habemus, opera extant, ubi similiter vocatur L. Caecilius Lact. Firmianus,

Ad Donatum Confessorem. Cui liber etiam de Ira Dei, a B. Hieronymo impense laudatus, inscribitur. Caeterum quis hic fuerit ex tanta multitudine eorum, qui memorantur hoc nomine apud veteres, difficile dictu est. Cum tamen infra cap. 16, et 35, novies [Col. 0389D] tormenta cruciatusque varios ob coelestem veritatem passus, sex item annorum carcere detentus, nec tamen victus dicatur, illustris temporum illorum confessoris laude merito eum a Baluzio celebrari constat. Confessores enim appellabantur ea tempestate martyres, ut Tertullianus vocat, designati, nempe qui diris vexati modis, in confitendo nomine Christi fortiter persistebant, nondum tamen ad mortem rapti. Unde B. Cyprianus epist. 52, ad Antonianum, Presbytero, Moyse, inquit, tunc adhuc confessore, nunc etiam martyre subscribente. Hodie Pontifici Romano addicti Confessores vocant, nullis quidem persecutionum [Col. 0390C] turbinibus agitatos, prae reliquis tamen mortalibus, ut isti quidem autumant, vitae sanctitate conspicuos.

De Mortibus persecutorum. Mortes in numero multitudinis Tullio caeterisque notae optimae scriptoribus esse frequentatum, Vossius de Analogia, lib. I, c. 40, et Baluzius initio notarum ad hunc librum, exemplis docuere plurimis. Quibus addi possent haud pauca, si foret opus; ut illud Prudentii . hymno V:

Nil ista vis exercita
Tot noxiorum mortibus
Agone in isto proficit;
Ars et dolorum vincitur.
Imo et illud Lactantii lib. VII, c. 10: Nam sicut duae vitae propositae sunt homini, quarum est altera animae, ac altera corporis, ita mortes duae propositae sunt.



IN CAPUT PRIMUM.

[Col. 0390D] Audivit Dominus orationes tuas. Respexit, ut opinor, illud II Macchab. I, 5: Exaudiat orationes vestras, et reconcilietur vobis.

Pro fidei suae meritis. Joan. Vorstius ad Sulpicii Severi sacram historiam, quem librum Sulpicii recte et utiliter lectitant adolescentes, lib. I, c. 23, et quidem ad verba, merito fidei noctem avertit, haec annotavit: Quot auctor Ep. ad Hebr. toties dicit, , fide, itemque . , per fidem, id noster dicit, merito fidei. Et vox merito fere , ut in illo cap. 12: Benedictionis merito majorem minori praeposuisset, id est benedictione, vel per benedictionem. [Col. 0391A] Vide et notas ejusdem in c. 47. Illud fidei merito usurpat Sulpicius etiam Dial. II, c. 11. Nempe mereri saepe accipitur pro nancisci, adipisci, sortiri, ita ut eventum potius, quam jus et dignitatem, vel eventum etiam, non solum jus et dignitatem notet, auctore magno illo Gronovio, Obs. ad Script. eccles. c. 7, p. 76, ubi vide quae ex Plauto, Terentio, Cicerone, aliisque affert. Sic in precibus Ecclesiae veteris, Ut per ejus adventum purificatis tibi mentibus servire mereamur. Nihil in scriptis horum temporum frequentius.

Addetur his omnibus adversarius. Paganis, qui videbantur antehac impune grassari in Christi gregem, apponitur ultor, qui eos coerceat. Sic Virg. Georg. II:

An memorem portus, Lucrinoque addita claustra,

Et Aen. VI, in verbis Sibyllae:

. . . . Nec Teucris addita Juno
Usquam aberit.
[Col. 0391B] Vide illic Servium, imprimisque Macrob. Saturn. VI, c. 4.

Profligata nuper. Sic Lactantius, Instit. V, c. 2: Quippe cum sapientiae professor (Epicurus) profligare sapientiam niteretur. Cap. 4: Ut omnes, qui ubique idem operis efficiunt, uno semel impetu profligarem. Idem verbum Lactantio reddendum est lib. VI, c. 23: Animas ad sanctitatem genitas, velut in coeni gurgite demersit, pudorem extinxit, pudicitiam profligavit. Sic aliquot et scripti, et editi codices, teste Servatio Gallaeo, cujus tamen editio habet, flagitavit; ipse mallet, flagitiavit: quorum neutrum sat firmis illic adstrui potest tibicinibus. De recto usu verbi hujus adeant adolescentes Gellium, lib. VI, cap. 23.

Nunc placatus servorum suorum Deus. Excidisse videtur vox precibus, aut alia similis; quam si restituas, plenior sermo erit, multoque concinnior. Sic lib. de Ira Dei, c. 21: Itaque Deus non thure, non hostia, non pretiosis muneribus, sed morum emendatione [Col. 0391C] placatur. Moysis precibus placatum Dominum cladem avertisse, ait Sulp. Severus. Nonnihil dubitationis tamen injicit II Macch. I, 2. Qui liber quo loco habeatur a doctis, haud nescio: assidue tamen eum legisse videntur Christiani temporibus persecutionum, ob argumenti convenientiam. Hujus certe scripti auctorem aliquot locis ex illo quaedam verba retulisse, satis constabit infra. Obscurior est series verborum: sed ita jungenda tamen ea puto, ut servorum suorum fidelium Deus dicatur, quomodo et alibi in sacris Litteris frequentissime Deus Abraham, Isaac et Jacob dicitur. Inspice sodes; et utrum putes eligendum, ipse, mi lector, statue.

Distulerat poenas eorum Deus. Graviter in argumento simili Gregorius Nazianzenus, Invect. III, in Jul.: , , , , . [Col. 0391D] , . , , . Verum hanc doctrinam ex divinis Litteris, et fidelibus earum interpretibus antiquis novisve tradere, non est instituti mei. Praeter eas tamen, unde praecipue peti illa debet, non contemnenda sunt penitus, quae ducti lege conscientiae data, aut ab aliis edocti pronuntiarunt . Qualis illa interrogatio Andromaches ad Menelaum, apud Euripidem:

,

Item illa chori, in alia ejusdem tragoedia:

,
.
Quam eximia etiam illa, quae ex Antiopa ejusdem conservavit nobis Stobaeus:

[Col. 0392A] .
. . . .
,
.

Hoc est, interprete Grotio, viro illustri,

Jus sero veniat licet,
Jus est, attamen impio
Poenas quas decet, irrogans,
Tamquam ex insidiis latet.
Ubi Dice, seu Justitia, paganorum deam notat; estque eadem quae Astraea, Themis, Erigone, Nemesis, Adrastia, aut certe non valde diversa. De qua fusius agit vir eruditionis rarae prorsusque copiosae, Samuel Bochartus, Hierozoici part. II, lib. V, cap. 2, ubi praeceps illud Melitensium de S. Paulo judicium, , Act. XXVIII, 4, docte periteque expendit et illustrat. Cujus notae plura cum et alibi, tam in diverbiis, quam in choris, ubi partes suas agere solet poeta, passim apud Euripidem exstent, [Col. 0392B] mirum non sine causa videri possit, cur Plutarchus, et forsitan Sextus Empiricus, in versibus quos emendatiores nobis dedit Petrus Petitus, vir doctissimus, impiam et sacrilegam sententiam, quam ex persona Sisyphi protulit, ipsi Euripidi, tam solerti et perito rerum humanarum rimatori, tribuere non dubitent. Sed in haec penitius nunc inquirere nihil attinet. Vigilat utique, vigilat sempiternus ille justitiae vigor, vigilat oculus arbiter et vindex rerum perpetuus; aliquoties serus, sed scrupulosus quaesitor recte gestorum vel secius, ut fere ait Am. Marcellinus. Quam autem lento gradu ad vindictam sui procedit, tarditatem supplicii gravitate compensat, ut habet Val. Maximus. Qua de re clarius et prolixius theologi. Nec penitus tamen contemnenda sunt, quae scripsere de hoc argumento extranei, praesertim Seneca et Plutarchus; nec quae ex diversis congessere eamdem in sententiam varii, ut Erasmus in Adagiis, Dii laneos habent pedes; Reperit Deus nocentem: Mornaeus de Verit. Rel. Christ. [Col. 0392C] c. 12, et 24; Lipsius de Constantia lib. II, c. 13, 14, 15; Barthius Advers. p. 2907; Christoph. Ad. Rupertus ad Val. Max. p. 31, etc.

De quo exitu. Verba quae exciderunt, ita forte supplenda sunt, ait vir amplissimus Cuperus: De quo exitu imperiorum testificari placuit, ut omnes qui procul moti fuerunt, vel qui post nos futuri sunt, scirent quatenus virtutem ac majestatem suam in perdendis delendisque nominis sui hostibus Deus summus ostenderet. Idem paulo post: Auctores . . . . Excidit forte, inquit, tantorum scelerum, vel, persecutionis. Ego de caeteris assentior viro amplissimo: pro eo autem quod subjicit imperiorum, commodius substitui arbitror crudelium principum, aut tyrannorum; quomodo et postea librum edidit Joannes Sarisberiensis, de Exitu tyrannorum; nec multo aliter vir illustris, Nicolaus Heinsius, ut ex verbis allatis colligere est, praesens hoc opusculum appellasse, aliisque forsitan appellandum putasse videtur. Paulo aliter etiam sequentia fateor me antehac accepisse. Nam per motos [Col. 0392D] procul, intellexi procul a veritate motos, sive dimotos; ut in Plalmis [Figure: [Hebrew Text] 2Kb] et affinia verba solent reddi: quomodo etiam lapsos appellarunt Christiani, qui defecerunt in gravissimis illis persecutionum certaminibus, et vel penitus rediere ad paganismum, vel semel deliquerunt, thure in aram idolorum jaciendo. Et huic quidem conjecturae si quid tribuendum, locus totus sic fuerit constituendus: De quo exitu saevissimorum principum testificari placuit, ut omnes qui procul moti fuerunt, vel posthac aberraturi sunt, scirent quatenus virtutem ac majestatem suam in perdendis delendisque nominis sui hostibus Deus summus ostenderet. Recte autem et ordine sermo meus processurus est, si a principio qui fuerint auctores persecutionis, et quibus poenis, etc.

Qui fuerunt auctores. Et ratio syntaxeos, et sequens verbum vindicaverit, ostendunt scriptum fuisse a Lactantio, qui fuerint auctores, non fuerunt,

[Col. 0393A] In eos vindicaverit. Lactantius, lib. II, c. 4: Atenim saepe ipsi quoque in sacrilegos vindicaverunt. Similiter idem c. 4 ejusdem libri, et lib. IV, c. 17, item Hegesippus (sive ille est Ambrosius, ut vere videtur collegisse vir quidam magnus, sive alius) et ecclesiastici Patres Latini, nec non Vegetius, Gellius, Julius Capitolinus, aliique passim.



IN CAPUT II.

Cruciatus est. Glossae Labbaei Cruciat et crucificat, . Lactant. Instit. I, c. 16: Ab hominibus insigni supplicio affectum et excruciatum. Et mox, impium consilium de eo tollendo cruciandoque ceperunt. c. 18: Et cruciaverunt eum in humilitate magna. c. 21: Mirari desinet Deum ab hominibus esse cruciatum.

Post diem X. kal. apr. Elliptica locutio, quam supplere possis, post exortum diem decimum kal. apr. sive post eum diem incoeptum. Ita verba Christi, , a plerisque doctioribus exponuntur, postquam venerit dies tertius. Sic apud [Col. 0393B] Marcum c. II, v. 2, post sextiduum, valet, sexto die inchoato. Haec et plura, post Antonium Augustinum et quosdam alios interpretes juris, ad legem 122, de verb. signif. Scioppius, Wisembachius, et nuper ad intelligenda veterum scripta utili opere de intercalatione Philippus Munckerus, quem ad lib. I, c. 2, num. 4.

Duobus Geminis consulibus. Problema chronologorum de anno, mense, et die, quo Christus Dominus salutifera passione genus humanum redemit, mei quidem propositi non est explicare; hoc enim agere si quis instituerit, ut veterum pariter diversas excutiat sententias, et recentiorum etiam calculos subducat, opus est. Suffecerit in praesens monuisse, multorum e Patribus opinionem hanc fuisse, quam Lactantius sequitur; Tertulliani nempe, Julii Africani, Hieronymi, Augustini, nec non Sulpicii Severi, et Pauli Orosii; imo et recentiorum, Glareani atque Haloandri, uno tantum anno Christum praedicasse [Col. 0393C] Evangelium solemnius, eoque peracto, proximo inde, C. Rubellio Gemino et Fusio Gemino consulibus, passione ac morte functum esse. Eorum autem, qui hoc tempore cum cura quaestionem hanc agitant, illis videtur prae caeteris accedendum, qui consentiunt quidem in hoc cum veteribus, quintodecimo anno Tiberii imperatoris Christum baptizatum esse, cum hoc dicat Lucas diserte, c. III, nimirum Appio Junio Silano et P. Silio Nerva consulibus: ex eo autem quatuor paschata egisse, aut certe ante quartum, ingens illud, et omnibus omnium temporum hominibus piis venerandum sacrum obiisse; atque adeo hoc Sergio Sulpitio Galba et L. Cornelio Sulla consulibus fuisse peractum. Et haec sententia est Scaligeri, cui se adjungunt ex nostris, qui felicius horum temporum rationes componunt. His proximum assecuti videntur gradum, qui unum addunt annum, ante pascha quintum rati Filium Dei mortem illam generi humano salutarem occubuisse: caeteri abeunt longius. Ad mensem et diem quod attinet, [Col. 0393D] satis constat ex historia sacra Christum passum et mortuum esse die quarta decima mensis Nisan, primo post aequinoxium plenilunio; hoc est, si Scaligerum sequimur, Aprilis die tertia. Sin unum adjiciendum Scaligerianae summae putaverimus annum, lunarem nempe (nam intercalatio ter in octaeteride fieri solita in illum annum incidisse non videtur), dies fuerit, X. kal. apr. in quo, aut circa quem, plurium e veteribus vel computatio vel secuta priores narratio conquiescit. Sed haec plenius ac limatius elaboranda lubens aliis relinquo.

Quo officio repleto. Eleganter officii voce utitur, pro administratione. Nihil notius aut usitatius de comitibus palatii, praesidibusque et judicibus provinciarum, imo et de apparitoribus: afferam tamen nonnulla forsitan infra. Graeci quoque Patres ministerium Christi vocant.

Procella nubis. Monet optime perillustris Cuperus, [Col. 0394A] a divinarum ductu litteratum non fuisse recedendum. Certe externas istas tenebras cum coelesti luce temere interdum miscuisse, non parum obfuit quibusdam Ecclesiae priscae Patribus. Ita hic quoque vereor, ne istud, quasi Christus repentinae interventu procellae sit ereptus oculis suorum, obhaeserit Lactantio ex iis, quae de Romulo apud Livium caeterosque historicos Romanos leguntur: ut de Homeri aut Virgilii nubibus, quibus illi deos suos aut heroas abscondunt, nihil dicam. Haud multo melius lib. IV, c. 21, nubem illam repente se circumfudisse dicit; cum tamen ex divinis Scripturis placide ac leniter, ut pleraque Christi acta in terris, res gesta colligatur. B. Cyprianus prope finem libelli de Vanitate idolorum, paulo simplicius et rectius: Tunc in coelum, inquit, circumfusa nube sublatus est.

Fundamenta miserunt. Sidonius Apollinaris lib. II, epist. 11: Neque jam semel missa fundamenta certantis amicitiae, diversis honorum generibus extruere cessarem. Non multo secus agrariae rei scriptores dixerunt, [Col. 0394B] lineam aut limitem mittere, secundum fundi litterariam normam mittere, et similia. Radicem mittere habes apud veterem Bibliorum interpretem, II Reg. XIX: Murum aut vallum mittere, apud Lampridium in Vita Sept. Severi, c. 12, pro quibus vetustiores, agere radicem, ducere murum, dixerunt.

Petrus Romam advenit. Historiae illius veritas adhuc in dubio est, qua Petrum attinet.

Ac stabile. Solet ita etiam Lactantius ipse; ut lib. IV, c. 24: Habeatque radicem et fundamentum, stabilisque apud homines et fixa permaneat; et lib. VII, c. 10: Cum vero sibi domicilium stabile collocavit, etc. Fidele vero quod vocat, idem est; alterum enim interpretatur. Existimo autem hebraismum esse, et respici verba Dei, quibus per Ahiam prophetam Jeroboamo, sub conditione si pie ageret, Deique legibus insisteret, firmam ac stabilem domum promittit, I, Reg. X, v. 38: Ero tecum, et aedificabo tibi domum fidelem, quomodo aedificavi David domum. [Col. 0394C] Veram autem Dei Ecclesiam, ut annotavit ad superius caput illustris Cuperus, sancti Patres passim domum aut templum Dei vocant, sacrarum nempe litterarum ductu. Et sic Lactantius quoque multis in locis: ut lib. IV, c. 10, ait: Filium Dei descendisse in terram, ut constitueret Dei templum, doceretque justitiam. Sic cap. 11: Volens igitur Deus metatorem templi sui mittere in terram, noluit eum in potestate et claritate coelesti mittere; cap. 13: Ecclesia est verum templum Dei, quod non in parietibus est, sed in corde ac fide hominum, qui credunt in eum, ac vocantur fideles; illud vero Solomonium templum, quia manu factum est, manu cecidit. Adde initium capitis 14, ubi multa et praeclara. Item lib. de Ira, c. 2, ubi similiter Christum vocat divini et immortalis templi conditorem. Ex aliis plura colligere vitandae prolixitatis gratia supersedeo.

Ad religionem novam. Dicam hanc ubique Christianis impegisse homines e pago verum est; ac idem facit etiam Galerius in edicto, quod Graece apud [Col. 0394D] Eusebium et Nicephorum, latine infra hujus libri capite 34, legitur. De sensu verborum Julii Capitolini, si omnino et mihi eundum est in partes, Casaubono me accedere fateor; alter vir summus in nodo, quem ipse fatetur difficilem, sic ad emendationem confugere videtur, ut Poeta non optimus ad machinam. Sed hoc amor veritatis excuset dictum de viro, quem alioquin, uti par est, admiror et suspicio.

Ad excidendum coeleste templum. Sic Lactantius lib. V, c. 3: Cum veritatem penitus excidere connixus esset. Ita excidere vitia lib. III, c. 26, quomodo illic duo vetustiores codices; item lib. VI, c. 15, et de Ira Dei, c. 17.

Nusquam repente comparuit. Hoc ita ab auctore hujus opusculi paulo minus mirabimur tradi, si meminerimus a Tacito lib. II Hist., c. 8, narrari, diu post mortem ejus vagatam de eo quasi vivo famam. Sub idem tempus, inquit, tenente scilicet rerum [Col. 0395A] summam Vespasiano, Achaia atque Asia falso metu exterritae, velut Nero adventaret: vario super exitu ejus rumore, eoque pluribus eum vivere fingentibus credentibusque. Persequitur dein, quas turbas dederit Neronem se fingens vilis quidam homuncio; de quibus ipsum adi Historicum, aut Casauboni notas ad Suetonium. Firmatum vero falsis hisce rumoribus errorem, qui adhaesisse videtur multis temporum illorum Christianis, Neronem aut superstitem, aut novissimis temporibus revicturum, ut adversus Christianum nomen omne saeviat, cum Lactantio nostro tangunt et refutant quidam Ecclesiae veteris Patres; ut Hieronymus in c. XI, Danielis, Augustinus de Civit. Dei lib. XX, c. 119, Ambrosius ad I Cor. IV, v. 9; alii et ipsi Neronem aut Antichristi typum, aut ipsum Antichristum fuisse ac futurum esse, suspicati sunt. Vide Chrysost. in II Thess. II, homil. 4, p. m. 1504, et serm. de Eleemos., Sever Sulp. Sacr. Hist. lib. II, c. 29, et Dial. II, c. ult., etc.

Cum descendere coeperit . . . . . Formulas veteres elegantiasque [Col. 0395B] sermonis amare Lactantium vident, qui eum legunt; optimeque notat vir insignis, idem in voce descensoris, aut descendere factum. Adeantur insuper, si placet, Adr. Turnebus Advers. I. IX, c. 9, Interpretes Virgilii ad Georg. II, v. 326, et Torrentius ad illud Horatii Epod. 13.

Et imbres nivesque deducunt Jovem.
In his, quae ad pertusae a blattis, aut vetustate laesae paginae defectus circa hunc locum supplendos spectant, nihil habeo quod adjiciam, nisi quod existimem legi posse minori mutatione, et in ultima aetate; et sic porro, ut praeit amplissimus Cuperus: aut et in ultima saecula, initium Christi sanctum ac sempiternum cum descendere coeperit, redituros pronuntiant. Enochum vero cum Elia reversurum, quidam veterum putavere, teste Augustino lib. IX, de Genesi ad litteram, cap. 6. Cujus verba attulere jam alii, qui quid Gregorius Magnus eadem de re existimaverit, etiam [Col. 0395C] ostenderunt. Inclinare huc videtur etiam Andreas Caesariensis, commentario in Apocalypsin, p. m. 45, quem edidit una cum quibusdam Chrysostomi libris Sylburgius; ut jam his multo antiquioris Tertulliani verba omittam aliorum opera item nota, quae leguntur apud ipsum lib. de Anima, c. 50, ubi plura ex eodem, prope ejusdem sententiae, collegit Pamelius. Imo hoc ipsum e Syr. c. 44, v. 11, firmare quidam nostrorum temporum heterodoxi sunt conati, quibus non tam verba Syracidae Graeca, quam interpretis latini versio favet: Henoch placuit Deo, et translatus est in Paradisum, ut det gentibus poenitentiam. In Graeca Hoeschelii editione, quam ad vetustissima exemplaria emendavit, legitur: , , . Verum de his multo satius fuerit adire celebratissimi nominis theologum Helmestadiensem D. Georgium Callixtum, tractatus de supr. Jud. parte ea, qua de signis agit decretorium illum diem praecessuris. Ab eo refutatum esse hunc errorem egregie, judicium est Joan. [Col. 0395D] Henr. Boecleri, viri celeberrimi et doctissimi, Histor. Univ. pag. 210.



IN CAPUT III.

Non minor tyrannus. Is fuit Domitianus, quem dixit calvum sua Roma Neronem, ut ait Ausonius; Portionem Neronis de crudelitate vocavit Tertullianus in Apologetico; et in lib. de Pallio, Subneronem.

Incubavit cervicibus. Lactant. Instit. lib. V, cap. 9: Qui autem cultores Dei se non abnegaverint, in eos totis carnificinae suae viribus incumbunt. L. VII, c. 19: Siquidem capto mundo eum magnis latronum exercitibus incubabit.

Etiam memoria nominis ejus erasa est. Meminerunt hujus ritus Dio Cassius, Herodianus, et latini scriptores historiae Augustae, multis in locis. Imo et Lactantius hujus opusculi capite ultimo ad eum alludit.

Opera fabricasset. Symmachus lib. I, epist. 52: [Col. 0396A] Urbana opera summis fastigiis excitabam. Spartianus in Vita Hadriani, c. 19: Cum opera ubique infinita fecisset, nunquam ipse, nisi in Trajani patris templo, nomen suum scripsit. Sed hoc vulgatissimum est. Opera autem Domitiani recensentur a Suetonio, Eutropio, plenissimeque ab Eusebio in Chronico, num. MMC. Capitolium refectum, Odeum, Forum transitorium, Stadium, Horrea piperatoria, et plura: de quibus adi viros maximos, qui memoratos scriptores illustrarunt notis.

Nomen ejus persecutus. Tertull. de Patientia, c. 2: Nomen cum familia ipsius persequentes. Aur. Victor de Caesaribus, c. 3: Gentem omnemque affinitatem armati persequuntur.

Manus porrexit. Lact. lib. VII, c. 15: Sublata enim Carthagine, manus suas in totum orbem terrarum terra marique porrexit.



IN CAPUT IV.

Quis enim justitiam, nisi malus persequatur? Tertullianus [Col. 0396B] Apologet. cap. 5: Tales semper nobis insecutores, injusti, impii, turpes: quos et ipsi damnare consuestis, et a quibus damnatos restituere soliti estis. Confer. lib. I adversus Nationes, c. 7, et alia aliorum dicta hujus sensus plurima. Nam pii quorumlibet temporum homines vere sic gloriantur, solis se malis odio esse: sed verba eorum afferre prolixae foret operae.

Profectus adversus Carpos. Auctor hujus libri Carpos nominat solos, cum constet adfuisse cum Carpis populos alios multis partibus numerosiores; Boranos puta, Gotthos, Vrugundos, ut eos vocare solet Zozimus; imo et Astringos, Taphilos et plures, quos recenset in hac Historia Jornandes. Solos tamen Carpos Lactantius nominat, quippe qui crebris incursibus in Romana caeteris essent notiores. Idem Jornandes de rebus Geticis c. 16: Sed et Carporum tria millia accessere, genus hominum ad bella nimis expeditum, qui saepe Romanis infesti sunt. Adde quae notarunt eruditissimi viri, Cellarius ad Zozimum [Col. 0396C] lib. I, c. 28, et Baluzius ad haec Lactantii. Factum vero esse non raro, ut a gente vixdum victa, nedum perdomita, cognomen assumpserint imperatores, notum est; item tyrannos ab iis populis titulos habuisse quos ne lacessivissent quidem bello. Verum de his pluribus fortasse alias.



IN CAPUT V.

Illud esse verum dicebat. Ambigebam nonnihil, excidissetne hic vox aliqua, jugum videlicet, aut tropaeum, aliave similis. Sed consultus ea de re amplissimus et doctissimus Cuperus, hunc scrupulum mihi exemit. Quod autem res suas per picturas, aut incisos lapides, memoriae prodere solerent Romani, vitio vertendum non puto. Quot res pulcherrimas haberemus notiores, si studium hoc fuisset gentibus etiam aliis! Legantur, si lubet, quae Plinius lib. XXXV, c. 4, de Messala, L. Scipione, Hostilio Mancino, imprimisque de Augusto narrat, item quae Aur. Victor de L. Aemilio triumphum de Liguribus in tabula [Col. 0396D] pictum proponente publice, et alia apud alios passim. Nec pingebant modo: sed marmoribus item incidebant res gestas frequentissime; quod ex tropaeis marmoreis Marii, quae supersunt etiam nunc, ex arcubus Constantini aliorumque triumphalibus, monumentisque aliis, docet Caesar Bulengerus in commentario de triumphis. Nummi quoque, ut jam monuit illustris Cuperus, ostendunt passim, victorias suas quanto studio posteris notas reddere laboraverint; in quibus non modo plurimi occurrunt, Caesarum qui referant tropaea, sed nonnulli libera quoque civitate facti, in quibus victor premit victi cervicem, aut terga. Exemplo sit ille Pauli Aemilii apud Goltzium, in quo non multo secus ac Sapores insultat victo victor.

Usque ad vitium tamen laborasse Romanos de suis omnibus pictura similibusque exprimendis artibus, temporis praesertim eorum, qui hic memorantur, imperatorum, [Col. 0397A] non dissimulat Casaubonus ad Vitam Pescennii Nigri, cap. 6, quem velim adiri. Sed jam exigit (puto) lector, ut laudata superius ab amplissimo Cupero Nazianzeni verba exhibeam. , , (Ed. Gr. Lat. Par. A. 1630, ) , . , , , . , , (Ead. ) . , , (Ead. pro ) , (Ead. ) . , , , [Col. 0397B] (Ead. ) . , , [ ] (Desunt in eadem editione voces uncinulis inclusae. Ead. post verba , addit: ) . , (Ead. ) . Vere haec sanctus ille Scriptor; foretque facillimum haec omnia singulatim illustrare. Sed cum quivis idem possitnon nimium ignarus rerum Romanarum, contentus ero notasse in praesens, originem conculcandorum a victoribus collorum, aut tergorum, videri ab Oriente profectam, et perantiquam esse. Ita Josuae ducis jussu, primores Israelitarum colla regum devictorum calcant pedibus, Jos. X, 24. Ab hac tam veteri, tam nota consuetudine, phrasis illa videtur orta, , sive conculcare: significare autem subigere, sen domare, aut in ordinem redigere hostem, modumque [Col. 0397C] illi ponere, ne noceat in posterum. Habes eam Genes. III, 15; ps. CXIX, CXVIII; Rom. XVI, 20. Quibuscum aliquot alia dicta Biblica conveniunt. Quae omnia licet sanctissima sint, planeque mystica, consuetudinem tamen Orientalium ostendunt. Verum de his alii pluribus.



IN CAPUT VI.

Vesanus et praeceps. Id inter alia satis ostendit usurpatus Domini ac Dei titulus, de quo vide illustr. Spanhemium in de Praest. et usu num. p. m. 729. De persecutione ab eodem instituta, vide quae collegit Ant. Pagius in dissertatione erudita de consulibus Caesareis, p. 380.

Caenofrurio. vocat Paeanius; ideoque per AE scribendum esse, ne Scaligerum quidem monere piguit.

Ab amicis interemptus. Amicos dici regum, quos ad interiorem admissionem et consilia secretiora sibi habent proximos, et hanc esse illam Aristotelis, [Col. 0397D] , docuerunt homines eruditionis laudatissimae. Aureliani vero, sanguinarii principis, minas ut occuparet Mnestheus, unus libertorum ejus (Zozimo dicitur Eros, et , lib. I, c. 62, id est, Officiorum magister), plures in necem ejus, partim veris, partim falsis terroribus concitavit: prorsus ut postea Commodus in se irritavit suos, apud Spartianum in Commodo, c. 9. Vide Vopiscum in Aurel. c. 36; Aurelium Vict. Caes. c. 35, Epit. c. 50; Eutropium lib. IX, c. 9.

Contra Deum fecerunt. Coelius apud Ciceronem ad Att. lib. X: Nunc te contra victorem Caesarem facere, summae stultitiae est. Ita indignus ille loco suo antistes, seu episcopus, apud Optatum Milevitanum: Et hunc occidi, et quicumque contra me fecerit, occidam.



IN CAPUT VII.

Ut firmet id, quod upra dixit, Christianos non nisi [Col. 0398A] malis odio fuisse, de Diocletiano imperiique ejus participibus dicturus, multa eos perverse docet egisse; inque mores et instituta eorum graviter invehitur. Quanquam vero tyranni isti saevissima et atrocissima Christianorum laniena omnis aevi, quod exinde fuit, et posthac, si sic Deo visum, futurum est, odia meruerint; videant tamen gnari illorum temporum, serviatne hic in nonnullis Lactantius proposito suo, idque sic, ut nonnunquam ea carpat, quorum ratio diversa est, multoque secus ab aliis narrantur et explicantur.

Scelerum inventor et malorum machinator. Lact. Div. Institut. VII, c. 24: Princeps daemonum, qui est machinator omnium malorum. Ita scelerum inventor Ulisses Maroni, Ruffinus Claudiano appellatur.

Tres enim participes regni. Idem Claudianus 2, in Ruf.:

Increpat Augustum, scandat sublime tribunal,
Participem sceptri, socium declaret honoris.
[Col. 0398B] Sic apud Am. Marcellinum lib. XXVI, dicitur Valentinianus fratrem Valentem produxisse participem legitimum potestatis, sed in modum apparitoris morigerum. Et auctor Vitae Sept. Severi. c. 8: Cumque Severum ad participatum vocaret (Pescennius Niger,) contemptus est. Porro ut de instituto hoc Diocletiani in adolescentiae gratiam summatim aliquid dicam, nihil notius est illo Homerico, , . Hoc plurimis comprobatum est assensibus aliorum, ut Euripidis Androm. Act. II, choro:

, .
Senecae item, et Philosophi lib. I de Clementia, c. 4, et Poetae in Medea, Lucani lib. I, et quorum ibi illustris Grotius meminit. Quin Hieronymi quoque ad Rusticum Monachum haec sunt verba: Etiam muta animalia et ferarum greges ductores sequuntur suos. In apibus principes sunt: grues unam sequuntur ordine litterato. Imperator unus, judex unus provinciae, et reliqua. [Col. 0398C] Quibus adde Cyprianum, de Idolorum vanitate, p. m. 289, et ejus verba mutuantem Minucium Felicem, ex quo simul Fulvii Ursini emendatio firmatur, pro discessit, legentis desiit; ubi habes plures in hunc sensum laudatos a clarissimo doctissimoque Ouzelio, p. 139. Nec praeterire decet Lactantium nostrum Inst. l. I, c. 3 et 5. Horum aliorumque judicia ipsa probat veritas; fecissetque haud dubie prudentius imperator Diocletianus, si non tam aequando sibi paulatim Maximiano, caeterisque dein adjungendis, aperuisset in futura tempora latam intestinis discordiis fenestram, quam legendis idoneis ubique ministris et vicariis; summaque imperii per omnes partes retenta, quieti suorum ratione tutiore consuluisset. Ita certe judicat Firmianus noster, et recte. Alios tamen quosdam haud nescio abire in alia omnia. Laudat profecto Valentinianum Ammianus, lib. XXVI, quod magnitudine urgentium negotiorum se superari considerans, nihil morandum putaret, quin fratrem Augustum pronuntiaret. Idem de Diocletiano [Col. 0398D] pronuntiat Zonaras Annal. t. 2: , . , . At Mamertinus nimium Vos, qui imperium non terrae, sed coeli regionibus terminatis, tantam vim, tantam potestatem mutuo vobis impartire, divinae profecto immortalisque fiduciae est, quam cupiditas perturbet: Paneg. ad Maximianum, c. 10. Quibus paria, aut etiam ampliora habes in Genethliaco, cap. 6. Quid dicemus igitur de tetrachordo hoc a Juliano Parabate aliisque non parum laudato? Respondet noster etiam hic scriptor, non fuisse sinceram illam concordiam, sed temporum causa servatam utcumque societatem: non amicitiam virtute matre natam et cultam, sed qualis inter latrones et in mutuam opem fit, conspirationem. Nec profecto indignum est observatu, vultus quoque simillimos habuisse (inspice nummos [Col. 0399A] utriusque), quos natura ingeniis, fortuna, sorte, vita, institutis et actionibus tam apte comparaverat. At si caeteros duos spectamus, Constantius ob ingenii lenitatem ac comitatem, non probavit paris istius crudelissimi mores: sed tulit utcumque, cum emendare non posset. In Galerio autem tetrachordum nimis discrepabat, qui et alias terrori fuit duobus illis senioribus, et ad extremum coegit imperio se abdicare socerum Diocletianum, quem et Herculius dein est imitatus. Sed haec hactenus; nam si quis seria paret opera excutere, non injucundae, fors nec inutili dissertationi argumentum hinc nascetur.

Indictionum. Indictiones initio videntur extra ordinem factae, ad arbitrium victoris, aut ad necessitates Reipublicae; atque id sensisse videtur Asconius, cum has a canone et oblatione diversas faceret. Postmodum tamen et hae tempori certo sunt assignatae. Sed vide Jurisconsultos. Etiam interpres Bibliorum, II Reg. XV: Indixitque Manahem argentum super Israel cunctis potentibus et divitibus; et cap. XVIII: Indixit Rex [Col. 0399B] Assyriorum Ezechiae Regi Judae trecenta talenta argenti, et triginta talenta auri. Adde capitis XXIII partem extremam.

Multi praesides. Attingit hanc rem leviter Eutropius, lib. IX, cap. 15, simulque ostendit, qua fuerit occasione usus ad haec perficienda Diocletianus, bellis scilicet ac victoriis; his enim potitus, suo nutu et arbitrio provincias singulas temperavit composuitque. Exemplum est Aegyptus, prostrato in ea Achilleo: Victoria, inquit, acerbe usus est; totam Aegyptum gravibus proscriptionibus caedibusque foedavit. Ea tamen occasione ordinavit, provide multa et disposuit, quae ad nostram aetatem manent. Clarius et magis apposite Paeanius: [Col. 0399C] , , , , . [Col. 0399C] , , . Quare omnia cum his belle consentiunt; indeque apparet, non ita semper esse, quae Metaphrastes ille habet pleniora, sive ea de suo adjecit, sive Eutropio copiosiore usus est, quam utimur hodie nos. Rei vero, qua de hic agitur, vestigia observasse videor in legibus etiam istorum et sequentium deinceps temporum: sed ad ea colligenda nunc satis otii non est. Recte autem praesides noster vocat, quia ab imperatore missi constitutique erant. Vide Lips. Excurs. ad Tacit. Annal. lib. I, cap. 75; lib. XII, cap. 60; Salmas. ad Spart. Hadrianum, c. 13 et 33; Spanhem de Praest. et usu numis. p. m. 572. Per officia, hoc quidem loco intelligit Praesidum Judicumque apparitores, minores nempe magistratus cum militibus; quo loco fere fuerant, quos antiquior aetas accensos, statores (quanquam habuit et recentior suos statores) et, si summis apparerent magistratibus, lictores, posterior, communi nomine officiales appellabat. Nihil frequentius [Col. 0399D] in Actis Martyrum, in Legibus illius aevi, in notitia utriusque imperii, scriptisque aliis. Imo et Suetonium in Vespasiano sic locutum ostendit Gronovius in Obs. ad Scriptores Ecclesiasticos. Sic Orientis quidam comes 600 homines habebat in officio: praefectus praetorii Africae, 388; alii plures, alii pauciores, prout res exigere videbatur. Vide quae collegit de his Pancirollus ad cap. 9 Notitiae imperii Orientis. Sin contendat aliquis, hic a Lactantio praesides potius ipsos dici, scilicet , aut ipsis paulo majores, pares, supparesve, magnopere quidem non repugnabo. Memini namque hos etiam venire officiorum nomine; praesertim ipsorum contemplatione imperatorum. Sic Trajanus Plinio scribit: Diplomatibus quae officio tuo dedi, Epist. ult., lib. X. Sic alii rursum Bithyniae praesidi, hoc libro, cap. 48, Licinius, datis ad officium tuum litteris. Verum haec jam ante nota esse possunt.

[Col. 0400A] Rationales multi. Etiam Rationales in provinciis constituti officium, seu apparitionem habebant, ut ostendit ex lege 7 de Cohortalibus, et leg. 2 et 4 de Bonis vacantibus, in cod. Theod. doctissimus Valesius. Hi autem damnatorum bona, et sententia Judicis proscriptorum occupabant. Inspice Valesium ad Am. Marcell. lib. XXVIII. Imo Rationales erant procuratores principum, qui reditus provinciales quosvis ad principes spectantes exigebant. Adde Dufresnium in Glossario.

Et Magistri. Vocabulum Magistri late patet; nam sic dicti quicumque vel homines moderantur, componuntque vitam eorum et mores, vel rebus praesunt. Ita Tullius ipse consules Romanos vocat, magistros populi. Ita censores, magistri morum audiunt passim. Ita magistros operum (nostris Arbetes Fougtar, Graecis ), habes in veteri versione Bibliorum, Exod. I. Ita magistri dicebantur, qui ex auctoritate praetoris praeerant dividendis bonis, aliique plurimi. Festus, et ex eo Gronovius ad Liv. lib. XXXIV, c. 25, [Col. 0400B] magis proprie dictos recensent magistros pagorum, societatum, vicorum, collegiorum, equitum, ludorum, praeterea et conviviorum, denique doctores artium; quorum omnium dignitas magisterium, non magistratus. Postea coepit ea vox in aulis imperatorum frequentari; erantque magistri militum, de quibus vide eumdem Gronovium, Obs. in Script. Eccles. p. 217. Item magistri officiorum, de quibus adi Corippum Africanum, lib. III, v. 172, ibique notata a doctis, praesertimque Salmasium ad Julii Capitolini M. Antoninum philosophum, cap. 8, et Valesium ad Ammianum Marcell. lib. XXVI. Sed et magistri epistolarum, memoriae, libellorum, dispositionum, census, vestis lineae, vestis privatae, et alii rerum aliarum; de quibus inspice notitiam utriusque imperii, et notas virorum rarae eruditionis fama illustrium ad Historiam Augustam.

Civiles actus. Actus pro actionibus illa aetate crebrum. Et sic etiam Lactantius de Ira Dei, c. 12: [Col. 0400C] Spectari actus nostros a Deo; cap. 17: Singulorum actus animadvertit.

Exactiones. Unde exactores, , qui vel tributa, vel opera exigunt. Vide interpretes Mosis, Exod. V, v. 6 et 14: Flagellatique sunt, qui praeerant operibus filiorum Israel ab exactoribus Pharaonis. Sed de his passim etiam alibi in sacris extraneisque litteris. Exactiones vero has in Diocletiano nonnihil excusant creberrima bella, quae imperante eo vexabant orbem terrarum. Nam ut initia ipsa omittam, Bagaudae Gallias, Britanniam Carausius cum incolis ejus insulae, Orientem Persae, Aegyptum Achilleus, Africam reliquam Julianus et nationes Quinquegentanae quatiebant. Unde et auctor hujus scripti infra: Haec quoque tolerari possunt, quae ad exhibendos milites spectant. Porro de censu, sive censitione hac, imprimis de capitatione, vide Lipsium ad Taciti Annal. I, cap. 31.

Legem pretiis rerum venalium. Olim quidem ab Aedilibus, quos Graeci appellant, vendentium coercebatur rabies. Vide quae ad Aristot. Polit. lib. VI, cap. 8, collegit Piccartus; nisi mavis et Romanorum, et reliquarum gentium tabularia excutere.

Donec lex necessitate ipsa solveretur. Imperata vilitate nimia, venditores omnes de compacto rem gerunt, quasi in velabro olearii, ut cum Plauto loquar, resque amotas frustra desiderari faciunt. Hac aliisque de causis usus legum corrector multas experiendo arguit, ut ait fere Livius lib. XLV, cap. 32, quod inter alia de iis vel maxime venit accipiendum, quae ad pretii pertinent mensuram. Illa enim vernis est ventis incertior. Vide Boecleri dissertationem de Mensura pretii, et quos ibi vir ille summus laudat.

Hic moneta. Glossae veteres, Moneta , . Item, Moneta, . Sic Monetae Trevericae mentio fit in lapidis mutili inscriptione apud Grut. pag. 93, Num. 3. Sic ab Ausonio celebrantur, quae Mediolani fuere [Col. 0401A] Templa, palatinaeque arces, opulensque Moneta. Cujus carminis versus aliquot in veteri marmore exstare docet Ferretius in Musis Lapidariis, lib. IV, mem. 21. Emendationem vero viri docti, qui in notis ad Ausonium reponit, et laeti mores, ubi legebatur antehac, Antiqui mores, marmor illud non comprobat. Et sane notum illud Ennii, Moribus antiquis, a Plauto bis repetitum, laudatum etiam a Vespasiano imperatore apud Tacitum lib. III, c. 57, et a M. Antonino Philos. imp. apud Volcatium Gallicanum in vita Avidii Cassii, e. 5, locum satis aptum in Ausoniano illo carmine habere videtur.

Ita semper dementabat. Id est, insaniebat, furiosus et demens erat. Hincmarus de divortio Lotharii: Alii autem potu, alii autem cibo a sortiariis dementati sunt. Glossae Lat. Gr. Dementat Dementire, dixit Tertullianus lib. de Anima, Lactantius ipse in Instit. aliique. Cuperus. Verba Lactantii, lib. IV, c. 27, haec sunt: Ecce aliquis instinctu daemonis percitus, dementit, effertur, insanit. Quibus gemina sunt ista, lib. [Col. 0401B] I, c. 21: Sectis namque humeris, et utraque manu districtos gladios exserentes currunt, efferuntur, insaniunt. Haec omnino retinenda est lectio, non illa quam invitis libris obtrudunt nobis Dempsterus et Gallaeus, et efferantur. Ciceronem imitatur Lactantius, ut plerumque alias. Orat, pro Coelio, c. 9: Laesi dolent, irati efferuntur; Contra Rullum, c. 35: Sed certo continebuntur, progredientur longius, efferentur. Verum ut ad praesentia redeamus, dementare sic positum est, ut apud Hegesippum efferare. Ita efferaverat, inquit, Herodes in universos. Vide Gronov. Obs. in Hist. Eccl. p. 71: Sic ponere, mutare, movere, praecipitare, aliaque multa, intransitive interdum, aut elliptice potius, ita ut se subaudiendum sit. Adeant adolescentes ingenui Vossium, lib. III de Analogia, cap. 3.



IN CAPUT VIII.

Frater ejus Maximianus. Max. Herculius frater fuit Diocletiani, non naturae, sed imperii consortio: qui [Col. 0401C] nominis ejus usus frequentatus est historicis et panegyristis illius aevi. Baluzium vide, aut ipsum potius, quem allegat, Mamertinum caeterosque.

Herculius. Nempe ut Diocletianus Jovem, ita Maximianus Herculem patri opem contra hostes ferentem simulabat; unde et Joviorum et Herculiorum longius producta ad posteros nomina, de quibus hic scriptor infra extremo hoc libro. Adi Mamertini panegyricum, praesertim priorem, Maximiano dictum. Mira autem insolentia deorum nomina et honores multi principum invaserunt olim. Sic Antigonus, sic unus Grypi filiorum Antiochus, item Mithridates, et post eos M. Antonius, nec non et C. Caligula, Bacchum referre studebant; Menecrates Mercurium; Themiso, Alexander, Pyrrhus, Commodus, et hic Maximianus Herculem: imo et Maximinus superior eumdem. Augustus Apollinem egit, non refugiens tamen quandoque Jovis nomen; sic certe ab Ovidio aliisque vocatus non semel: quod et de caeteris legas aliquoties. Fusius hoc ostenderunt Andraeas Schottus, lib. III, c. 3. obs. [Col. 0401D] Hist. et illustris Spanhemius de Praest. et usu num. aliquot locis.

Quod avaritia minori altero fuit plus, majori vero minus, sed plus timiditatis, plus vero animi, non ad bene faciendum, sed ad male. Corrupta haec et depravata esse fatetur clariss. Baluzius; nec dissimulat amplissimus et doctissimus Cuperus locum esse difficilem. Tentabo tamen, qua potero: existimo autem sic posse restitui. Hoc solum differebant, quod avaritiae majori altero fuit plus, sed et plus timiditatis: minori vero minus; plus vero animi, non ad bene faciendum, sed ad male. Diocletianum timidum callidumque fuisse, eumdemque avarum (et est sane timidior qui non viribus, sed artibus dolosis, pugnat; rursumque avaritiae cum utroque vitio solet esse convenientia) talem, inquam, Diocletianum fuisse narrant historici passim. Maximianum luxus, profundendique et temere donandi libido ad rapinas et injurias alias instigavit; ut mirum [Col. 0402A] non sit, et ipsum dici avarum, licet altero minus. Ejus nempe generis homines rapta spargere, sparsa rapaci avaritia recolligere certant, ut ait Seneca, lib. I de Benef., sive ut Ovidius:

Quaerere ut absumant, absumpta requirere certant,
   Atque ipsae vitiis sunt alimenta vices.

Item Manilius l. IV, v. 25:

Luxuriamque lucris emimus, luxuque rapinas;
Et summum census pretium est, effundere censum.

Adde, si videtur, Aristotelem, Nicom. lib. IV, c. 3. Sed ut redeam ad haec Lactantiana, simillimus verborum positu et figura locus, lib. IV, c. 3 invenitur; ex quo constare possit, aut haec quoque vere Lactantii esse, aut auctorem scripti hujus eum esse studiosius imitatum. In illa priori parte, ut periculi minus, sic plus difficultatis est: quod obscura rerum ratio cogit diversa sentire. Hic ut periculi plus, ita minus est difficultatis: quod ipse usus rerum et quotidiana experimenta [Col. 0402B] possunt docere, quid sit verius et melius.

Statim praesto. Cic. de Nat. deorum, lib. I, c. 38: Quid, quod simul ac mihi collibitum est, praesto est imago?

Constantium praetereo. Haec ita nonae sectioni, sive capiti, rectius videntur accessura.



IN CAPUT IX.

Efferitas a Romano sanguine aliena. Scribe et feritas: sic infra, c. 40 essagitarii, pro sagitarii. Amplecti se hanc, duasque sequentes emendationes meas, scribit perbenigne amplissimus Cuperus.

Statu celsus. Ita editio Parisiensis: sed legendum esse status celsus, docent Lactantii similia complura Div. Instit. l. II, c. 2: Nobis autem status rectus, sublimis vultus ab artifice datus est; cap. 2: Subjectam pedibus vestris terram contemneretis, corporis statu salvo; c. 17: Statum sublimem accepimus. L. III, c. 1: Quorum status rectus est, lib. VII, c. 9: Cujus corpus [Col. 0402C] ab humero excitatum, vultus sublimis, status erectus, originem suam quaerit. De ira D. c. 7: Recto statu, ore sublimi. De Opif. c. 8: Hominis itaque solius recta ratio est, et sublimis status. Similiter Min. Felix, p. 138, et ex vetustioribus Plautus, Amphitrione, Formam cepi hujus in me et statum.

Animique dejectus. Scribo, dejectus, ut apud Claudianum opera viri magni nunc emendatiorem, l. III de Raptu Proserp. v. 297:

. . . Supplex dejectaque vestris
Advolvor genibus.
Alibi quoque dejectum clientem dixit idem: quomodo et Statius, Silius, Prudentius, aliique. Etiam Glossae, Dejicio, , , .

Cum omnibus suis ad bellum pergere. De gentibus Orientis, quibus praelium ineuntibus,

. . . Est acerrima nullo
Ordine mobilitas, insperatique recursus,
[Col. 0402D] ut ait Claudianus, non est cur ea, quae apud veteres novosque observata sunt scriptores, huc congeram. Videat qui volet Julium Caesarem de B. Gall. lib. III, c. 3; Herodianum, l. IV. c. ult., Senecam, de Ira l. III, c. 3; Florum, lib. III, c. 3; Num. 5, etc. Servant majorum morem hunc etiam hodierni Turcae.

Ut jam detractaret. Ita apud Min. Felicem, p. 260, insparsa mendacia; apud Symmachum, l. VI, ep. ult. commandare; apud alios, contractabil [.....] impartire, obaudire, circumsedere.



IN CAPUT X.

Erat pro timore scrutator rerum futurarum. Prae timore aut prae metu, est equidem usitatius. Opinor tamen dici posse pro timore, ut apud interpretem Bibliorum, II, Reg. VI: Conturbatumque est cor regis Syriae pro hac re; et quomodo Sulp. Severus Sac. Hist. I, c. 9: Fratres, post patris obitum pro conscientia paventes [Col. 0403A] benigne habuit. Erudite vero dicit, divinationem superstitiosam profectam esse a timore et sollicitudine, qua futura ante vertimus. Arrianus in Epict. l. II, c. 7: , , . Lucianus in Pseudomanti: , . . . , , , , . . . . , , , et reliqua, quae apud ipsum rectius legentur. Suaviter etiam Valerius Flaccus, lib. IV.

Fidere sed mens caeca nequit quantumque propinquat
Phasis, et ille operum summus labor, hoc magis angunt
Proxima; nec vates sat jam mihi Mopsus et Idmon.

Magister aruspicum Tagis. Existimo retineri posse Tagis, etiam in recto casu, more Graecorum, apud quos occurrit Tagis Pythagoricus, cujus Stobaeus meminit; item Agis, Bacis, Betis, Datis, Lysis, Eupolis, [Col. 0403B] et alia virorum nomina sic terminata. Sed ne quid dissimulem, suspecta mihi est vox aruspicum, ut glossema, cujus hoc loco auguror fuisse interpretum Tagis, aut aliquid tale: quomodo in narratione simillima, et cum hac utiliter conferenda. Prudentius, Apotheos. v. 467:

Postremosque animae pulsus in corde tepenti
Callidus interpres numeris et fine notabat.
Adjice his, quae de eodem Juliano narrant Gr. Nazianzenus et Theodoretus; unde constare potest impia illa Paganorum sacra Christianorum interventu saepius fuisse disturbata.

Profani homines. Quod impostor ille scelestissimus, de quo Lucianus, in re simulata, idem in seriis fecere alii, ut Christianos, solos vere pios, impietatis et sacrilegii accusarent. Sic Flavio Clementi (Fabium male vocat editio Leunclavii) consuli Romano, et uxori ejus Domitillae, Domitiani conjugis cognatis de quorum [Col. 0403C] suppliciis Dionis librum LXVII adire licebit; nisi quis ipsa consulere malit Christianorum Martyrologia. Adde Baluzium ad verba capitis tertii, Ecclesia restituta.



IN CAPUT XI.

Deorum montium Cultrix. Cl. Baluzius, cujus non levi beneficio librum hunc respublica litteraria, ut vindici ac editori primo, debet, Deos hosce montium, quoque tangit Commodianus, Deos monteses, (sic enim legendum censet) nec non Deos montenses, quorum ex praescriptis Jovi dedicata est ara illa apud Gruterum, cujus dabimus mox inscriptionem, non dubitat eosdem habere; qui tamen, aut quorum nominum illi sint, fassus sibi non liquere. Et certe res non caret obscuritate. Videamus tamen, quam hic nobis viam praeeat Cuperus noster, vir eruditionis pariter et dignitatis amplissimae. Ex notis suis ad apotheosin Homeri, quod opus ad umbilicum nunc, ut audio, festinans cupide a priscarum studiosis elegantiarum expectatur, haec [Col. 0403D] excerpta, pro reliqua benignitate sua, mecum communicavit vir humanitatis celebratissimae. Postquam de Homeri in monte summo positi pictura agere coepit, montium, inquit, magna olim veneratio, inque iis extructae arae et templa, ut satis superque ex historia tam sacra, quam profana patet, plerisque numinibus fuerunt. Unde apud Philostratum Indi Caucasum vocant; Persae apud Herodotum, , Jovi hostias immolant. Montinus, qui montibus praeest deus, apud Arnobium occurrit; mater Galerii Maximiani deorum montium cultrix mulier admodum superstitiosa Lactantio dicitur. Dii Montenses in Inscriptione apud Gruterum, p. 21, celebrantur; quae quia Romae inventa, videntur significari dii, qui septem montibus praesidebant, quorumque in honorem constitutum forsan est sacrum septimontium, quod celebratur a montanis, id est, qui montes inhabitabant, non autem a toto populo, uti apud Varronem lib. v. de L. Lat. legere [Col. 0404A] licet: in septem quoque locis, teste Festo, faciebant sacrificium diis, ut opinor, praesidibus; ut apud eumdem palatualis flamen ad sacrificandum ei deae constitutus erat, in cujus tutela palatium esse putabant. Pergit dein de monte Argaeo, de deo Penino, de Jove item in montibus culto disserere, quae rectius ex ipso libro petentur, propediem in usus publicos prodituro. At in alia epistola, quae mihi attulit eas viri insignis notas, quibus hic fruuntur lectores, isthaec adjecit. Hac de re antea scripsi: sed cum non solos montes ut deos venerati sint, vide an potius legendum sit omnium. Sic c. 36: Qui et sacrificia per omnes deos suos quotidie faceret. Sed forte praecipue Elagabalum et alios deos coluit, qui sub montis effigie colebantur. Nam Elagabalus ita dictus est, quasi deus mons, vel deus montis, uti post Fullerum docet Salmasius ad Hist. Augustam; et ex Herodiano nummisque patet, ejus simulacrum nihil aliud fuisse, quam saxum ingens. Huc pertinet mater Deum, vel Cybele, quae fera montium dea vocatur Maecenati [Col. 0404B] apud Diomedem, l. III, p. 514, vel quia in montibus culta, vel quia lapis informis ex monte excisus. Atlantem certe montem ut deum coluisse accolas, et Cappadocibus montem fuisse , , , scribit Max. Tyrius dissert. XXXVIII. Quam in rem plura notari possent: sed accipe occasione matris deum duas emendationes, quas judicii tui facio. Strabo lib. X, p. 469, scribit, Phryges eam a loco vocare: at est urbs Aetoliae, teste Stephano et Statio. Scribo quapropter , quod nomen datum fuit matri deum; et ita in marmore Arundeliano Magnesii et Smyrnaei jurant per . Alter locus est Varronis apud B. Augustinum, lib. VII, c. 24, de Civitate Dei. Eamdem dicunt matrem magnam, quod tympanum habeat, significari esse orbem terrae; quod turres in capite, oppida; quod sedes fingantur circa eam, cum omnia moveantur, ipsam non moveri. Ultima sic restitue: quod sedens fingatur, circa eam cum omnia moveantur, ipsam [Col. 0404C] non moveri. Id est, ideo Dea sedens fingitur, uti ex nummis plurimis patet, quia ipsa, sive terra, non movetur, cum tamen omnia circa eam moveantur. Non est hujus loci inquirere in placita philosophorum, qui vel terram moveri, vel stare immobilem docuerunt. Recte autem apud Lactantium, deorum cultrix; et ita Marticultores in inscriptione veteri apud Gruterum occurrunt. Quae sequuntur, ita jam olim emendabam, cum interesset dapibus, sacrificabat pene quotidie, ac vicariis suis epulas exhibebat. Ex ultima littera vocis cum, et brevi scribendi ratione, ir pro inter, omissa est haec propositio; et epulas legendum esse ex ipsa loquendi ratione patet. Vicariis igitur suis, sive ministris aulicis, comitibus, praefectis, qui circa eam erant, epulas exhibebat; iisque, ut sequitur, abstinebant Christiani. Scilicet cum illa dapes exhibere volebat, etiam sacrificabat, atque sacrificiorum mensis jubebat inferri. Haec erant idolothyta, a quibus quomodo abstinere se Christiani debeant, Lucas et Paulus docent. Nonnulla, [Col. 0404D] eaque non cuivis obvia, hac de re notare possem: sed tempus non sinit; tantumque monebo, eadem adversus Christianos fraude grassatum esse Maximinum, c. 37, infra. Haec amplissimus et doctissimus Cuperus; quae cum satis luculentam afferant huic loco explicationem, et elegantia sua placeant plurimum, meas cogitatiunculas de his in pauca contraham. Emendationes illae duae, verborum nempe Varronis apud B. Augustinum, et Strabonis de matre Idaea, seu Sipylena, placent vehementer; nec dubito, quin viris multo me doctioribus sese approbatum eant. Sed nec male, pro montium, reponere videtur omnium deorum cultricem; et sane dis deabusque omnibus, Jovi ac diis omnibus, Silvano et dis omnibus, similiaque complura, multae olim dicatae sunt arae. Quia tamen tutius est insistere lectioni codicis antiqui, montium deos interpretor, deos a profanis cultos Gentibus; has enim Moses ipse ait, deos suos collocasse super montes excelsos, et colles, et subter omne [Col. 0405A] lignum frondosum, Deut. c. XII, v. 2. Adde II, Reg. XVII, v. 11 et plura; qualia sacrarum Litterarum testimonia et formulae Lactantio ob oculos fuisse videntur, consolatorium scriptum ad Christianos meditanti, cum nihil ad consolationem iis efficacius, nihil ad leniendam acerbitatem rerum potentius existat: quare ad eas conformat stylum suum saepius. Tamen aut septimontii deos, quorum meminit etiam Tertullianus ad Nationes, lib. II, c. 15. Arquis, et Jani, et montium septimontium (ubi fors legendum septimontii), aut montium Romanorum, qui fuere in Piceno in regione Reatina, (de quibus Siculus Flaccus, et Rei Agrariae scriptores caeteri,) horum, dico, aut aliorum deos montium nulla vetat religio sub istis comprehendere: nisi quod Sylvanus ille finium tutor Romulae istius sacrificium non admisit; hunc enim a foemina sic coli nefas fuit. At a coetu montensium deorum, de quibus inscriptio loquitur, Sylvanum minime excludendum puto, neque ex eorum caterva, in quos intendit digitum Commodianus; [Col. 0405B] Exuperantius enim iste Sylvani se jactat sacerdotem, et mihi quidem verisimile fit, sacrificulum illum, Sylvanum ejusque , Herculem puta Rusticum, Liberum patrem, Nymphas et similia monstra, hic vel maxime innuere, utpote quorum et sacris operaretur, et monitis nocturnis, sibi, aut aliis factis, esset deditissimus. Sed en rudis illius arae marmoreae, in Quirinali colle repertae, inscriptionem:

ARAM. JOVI. FULGERATORIS. EX PRECEPTO. DEORUM. MONTENSIUM. VAL. CRESCENTIO. PATER. DEORUM. OMNIUM. ET AUR. EXUPERANTIUS. SACERDOS SILVANI. CUN. FRATRIBUS. ET SORORIBU. DEDICAVERUNT.

Ubi PATER, pro PATRI, vitio lapicidae, aliaque, sed facile deprehendenda, occurrunt. Forma autem vocis MONTENSES certos hic designare videtur montes, quomodo Nemorensem Dianam Aricinam vocarunt, et ad [Col. 0405C] eamdem formam Fretentes, Fabricenses, Comitatenses, apud Ammianum leguntur. Certius itaque dictu videtur, deos quidem hos incertos, et in quorum numerum aut nomina inquirere non auderent, sic fuisse cultos, notis tamen in montibus; ut CAMPESTRES in Inscriptione alia apud Grut., pag. 1015, n. 2, aut ut Genium, Tutelam, praesides locorum deos passim venerabantur. Huc refer historiolam de ajo locutio; item formulas, SIVE DEUS SIVE DEA, DIS OMNIBUS, DIS PRAESENTIBUS, DEO GENIO TUTELAE HUJUS LOCI, DIS PRAESIDIBUS H. L. aliasque plures, in quibus sollicite cavebatur, ne quem male praeterirent. Ut igitur certos intra fines sermo meus redeat. Lactantium quidem et Commodianum omnes Gentium deos, Romae praesertim coli solitos, aut illos septimontii, quos diserte montium deos vocare vidimus Tertullianum, innuere arbitror: Inscriptionem vero illam aram praesentibus tantum in illis montibus, ubi ara fuit sacrata, dicatam fuisse. Verba autem, Quae cum esset, cum sequentibus recte se habere auguror, [Col. 0405D] modo distinctione juventur, hoc nempe modo: Quare cum esset, dapibus sacrificabat quotidie. Cum esset, id est, ederet, aut coenaret. Sic ista non esses, apud Val. Maximum, l. IV, c. 3 in fine; sic secundum Hyginum, Fab. 139, rogabat Opem Saturnus, ut esset quod illa peperisset. Quae duo loca indicavit mihi ad Ovid. Art. Am. l. III, v. 757, illustris Heinsius. Sacrificare autem dapibus, ut apud Lact. I, c. 21: In quibus ipsi Sacerdotes non suo, sed alieno cruore sacrificant. Et lib. VI, c. ult. Verbo ergo sacrificari oportet Deo, siquidem Deus Verbum est. Si summo Jovi argento sacrificassem, habes apud Plautum in Mostellaria. Vicarios autem intellige in re sacerdotali. Sic M. Antoninus imperator apud Capitolinum, c. 2, dicitur nullum sacrificium per Vicarium fecisse, nisi cum aeger esset.

Nam erat hujus malitiae, Eutropius l. IX, c. 16. Diocletianus moratus callide fuit; sagax praeterea, et [Col. 0406A] admodum subtilis ingenio, et qui severitatem suam aliena vellet invidia explere. Similia legas in Excerptis Joannis Antiocheni à Valesio editis. Simonidae praeceptum respexisse videtur Diocletianus, quod Hieroni dedit apud Xenophontem: verum justo latius extendisse. , , , .

Et qualiter sentiebant. Legendum esse, Et qui aliter sentiebant, vidit in addendis cl. Baluzius.

Apollinem Milesium. De oraculo Milesii Apollinis, seu Branchidarum, vide Strabonem lib. IX, et quae collegere eruditi ad Marmora Oxoniensia. Cumprimis autem adeundus Valesius ad Am. Marcell. l. XXIX, et pauca, sed praeclara afferens Isaacus Vossius ad Melam. lib. I, c. 17.



IN CAPUT XII.

Ad septimum kal. Mart. Vide fueritne hic ellipsis voculae diem ferenda, quae hodie etiam vulgo frequens. [Col. 0406B] Porro non illud modo kalendarium, cujus meminit Baluzius, Terminalia ponit a. d. VII. kal. mart., sed et alia nihilo minus vetusta, inter quae celebratissimum illud a Ciacconio, Paulo et Aldo Manutiis, aliisque deinceps editum saepius: quod autem quaedam discrepare videntur, ab intercalatione est, quam eo factam mense notum. Rursum nec illi magnopere falluntur, qui dicunt, ecclesias tempore paschatos subversas. Nam persecutioni coeptae in Terminalibus acriter vere proximo, imo toto anno, Tyranni institerunt.

Agentibus consulatum senibus. Haec verba certo indicant tempus, de quo non levi certamine quidam eruditorum disquirunt, uti monet etiam bene Baluzius; tempus, inquam, coeptae persecutionis, annum nempe Christi trecentesimum tertium, id quod Scaliger et Valesius vere existimarunt. Vide quomodo hoc colligant Baluzius, Pagius et alii, qui sibi haec cum cura sumpserunt expendenda. Fuit autem hic annus, [Col. 0406C] secundum Scaligerum, Antiochenus 351 Christi; Dionysianus, 303. Numerus aureus XIX, Cyclus solis IV.

Ad Ecclesiam profectus. Omnino scribendum est praefectus, praetorii nempe: alioqui series verborum hians et abrupta pendebit. Evincunt id etiam sequentia, in quibus praetoriani memorantur ecclesiam evertisse, imperatores autem ambo fuisse in speculis.

Tamen illud editissimum. Opinor scribendum tutamen. Hac voce usi Virgilius, Livius, et Arnobius Lactantii praeceptor, haud multo secus, quam ipse hoc loco. Sermo est de animalibus, lib. II, pag. 55, edit. Lugd. Bat.: Nonne alia cernimus opportunissimis sedibus nidulorum sibi construere mansiones: alia saxis et rupibus tegere et communire suspensis: excavare alia telluris sola, et in fossilibus foveis tutamina sibimet ac cubilia praeparare? Et pag. 17: Neque domorum, aut vestium tutamina sibi et velamina conquirerent.



IN CAPUT XIII.

[Col. 0406D] Libertatem denique ac vocem non haberent. Similis querela B. Gregorii Nazianzeni, Invect. 1: , , , , . , , . Quibus adjungi possunt ea quae infra c. 15, a nostro narrantur.

Etsi non recte. Non est quod existimet aliquis, hac formula aliquid leviter tantum improbari. Utitur ea Bibliorum interpres vetus de iis, quae longissime abeunt a recto et pio, II Reg. VII, v. 9: Non recte facimus; haec enim dies boni nuntii est. Cap. XVII, v. 8: Et irritaverunt filii Israel verbis non rectis Dominum Deum suum. I Paralip. XXI, v. ult.: Ambulavitque non recte. Sap. II, 1: Dixerunt enim impii cogitantes non recte. Et cap. VI: Quoniam cum essetis ministri regni [Col. 0407A] ipsius, non recte judicastis. Ita vetustiores quoque passim, ut Cic. pro Cn. Planco, c. 6: Iste potius, quam ego? vel nescio, vel non dico; vel denique, quod mihi gravissimum esset dicere, sed impune tamen deberem dicere, non recte. Quin etiam Lactantius ipse supra, c. 7, sic locutus; alibi vero, non pie, non perfecte, non integra conscientia, dixit:

Magno tamen animo. Sapientibus nihil magnum, nisi quod et bonum: sed hi sequuntur nonnunquam vulgarem consuetudinem, duntaxat in sermone. Sic Tullius in Milone praedicat animi magnitudinem. Sic Livius reprehenditur a Seneca, quod virum animi boni a viro magni animi distinguat, lib. III de Ira, c. ult. Et tamen ipse L. Seneca ad Marciam c. 16: Gracchos, inquit, etiam qui bonos negaverit, magnos fatebitur. Similia videor legisse apud Hegesippum de Excidio Jerosolymitano. Notum utique est illud Nasonis, Magnis tamen excidit ausis. Quod expressum videtur ex isto veteri senario, qui legitur apud Dionys. Longinum:

[Col. 0407B] ,

ubi viderint eruditi rectiusne legant, .

Legitime coctus. Ego arbitror his verbis inesse quid, quale illis B. Laurentii apud Prudentium:

Converte partem corporis
Satis crematam jugiter:
Et fac periclum, quid tuus
Vulcanus ardens egerit.
Praefectus inverti jubet.
Tunc ille: Coctum est, devora;
Et experimentum cape,
Sit crudum, an assum suavius.
Legitime, ait, coctus, id est, ut interpretandum puto, legitimo, sive consueto sacra paganica, aut etiam culinaria tractantibus more. Nostri dicerent, Van bleff steekt van ordinarie vviis, eller som en annan Steck. [Col. 0407C] Sic Legitimum sacrum, in divinis humanisque libris saepe. Legitima verba apud Nasonem:

Curio legitimis tunc Fornacalia verbis
   Maximus indicit.
Legitima fossa, apud Vegetium, lib. I, c. 24. Hinc ipse Lactantius legitima sacra dixit, lib. V, c. 2.



IN CAPUT XIV.

Excarnificari omnes suos protinus praecepit. Non praecepit, sed coepit, in codice illo vetusto extare fatetur Baluzius. Existimo hoc relictum ab auctore in tyranni invidiam, Excarnificare suos omnes protinus coepit. Addit enim, Sedebat ipse, et reliqua. Omnes suos interpretare aulicos, qui ipsi serviebant; c. 15, domesticos vocat, uti bene monet amplissimus et doctissimus Cuperus. Nam proxima tempora domesticos peculiariter vocabant corporis imperatorii custodes, equites peditesque, qui quidem domi excubabant; qui vero militiae, protectores.

[Col. 0407D] Erant certantes. Figura est , seu productionis, de qua vide Buchnerum de commutata Ratione dicendi, l. I, c. 21. In graecis latinisque Bibliis hoc genus est frequentissimum. Sed et Lactantius ita, lib. II, c. 13: Aberrantes a Dei notitia gentes esse coeperunt. Cic. de Nat. deor. l. II, c. VIII: Omnia enim haec meliora sunt, quam ea, quae sunt his carentia.

Sed celerius animadversum. Loco sed, quod praecedebat, id non dubia conjectura videbatur reponendum.



IN CAPUT XV.

Alligatis ad collum molaribus. Quid, igne ambusti iidemne, qui dein alligatis molaribus immergebantur mari? Imo vero alii. Sed et superiora minus apte cohaerent. Corrigendum censeo, Ne singuli, quoniam tanta erat multitudo: sed gregatim circumdato igni [Col. 0408A] amburebantur: domestici, alligatis ad collum molaribus, mari mergebantur. Sic lib. VII, c. 21: Tunc quorum peccata pondere, vel numero praevaluerint, perstringentur igni, atque amburentur. Cypr. de Opere, etc. Et ibunt in ambustionem aeternam. Am. Marcell. l. 30: Internis nimietate calorum ambustis. Sic Inscriptio vetus apud Antonium Augustinum, Dialogo X: AMBUSTO CORPORE, id est, exusto. Et sic alii passim. Si quis tamen ideo quod ignem multi praeferrent suffocationi per aquas faciendae, rati flammam animas sibi cognatas lustrare purgareque, aquam vero easdem elidere atque extinguere, ab ethnicis imperatoribus hoc velut indultum dicat domesticis, ut igne consumerentur, caeteros aquis, ut nefarios et sacrilegos fuisse abolitos, non obnitar vehementer, quin legi posse concedam: Gregatim circumdato igni amburebantur domestici; alii, ligatis ad collum molaribus, etc. Sed eligo nunc priora, cum ea non displiceant illustrissimo Cupero.

Arae in secretariis. Secretarium, seu secretum, locus [Col. 0408B] est, in quo sedent judices pro tribunali. Vide Hesych. in , et Suidam in . Vales. ad Am. Marcell. lib. XV: Ab hoc judicum saecularium more manasse videtur, ut secretaria in ecclesiis haberent episcopi et presbyteri, ubi audiendis fratrum negotiis vacarent. Haec Valesius. Meminit et Sulpicius Severus, Dial. 2, c. 1. Item Epist. 1 et 3 de Vita Martini; ubi consule etiam Notas Vorstii. Arae autem a Paganis insidiose positae memorantur non uno in loco in priscis Annalibus. Sic de ara Victoriae in Senatu ponenda Symmachus vehementer laborabat. Sic donativum divisurus militibus Julianus praecepit, ut singuli aurum accepturi grana aliquot thuris in aras jacerent, adeo minuta, ut multos Christianorum falleret, ignaros quid agerent.

Commeant litterae. Symmachus l. I, Epist. 91: Meae litterae quoniam acceptae sunt tibi, crebrius commeabunt.

Verum autem Dei templum. Lact. Epitome, cap. 8: [Col. 0408C] Evacuetur omni labe pectus, ut templum Dei esse possit, quod non auri, non eboris nitor, sed fidei et castitatis fulgor illustrat. Hieronymus ad Nepotianum: Multi aedificant parietes, et columnas ecclesiae substruunt: marmora nitent, auro splendent laquearia, gemmis altare distinguitur; et ministrorum Christi nulla electio est.



IN CAPUT XVI.

Tres acerbissimae bestiae. Ita veritas acerba, Lact. 4, c. 26: Dominationes acerbae, l. VI, c. 6: Acerbi census, l. VII, c. 9.

Deinde in Hieroclem. Hic ille est Hierocles, qui postea praefuit Aegypto; cumque indignis modis in Christianos saeviret, ab Aedesio inter caeteros martyres nomen professo verbis asperis exceptus et pugno caesus est. Vide Euseb. Hist. Eccl. lib. VI, cap. 5. Diversus autem ab hoc fuit, vetustiorque paulo Hierocles ille, de quo Dio Cassius in Excerptis Valesianis, foedissimum Elagabali mancipium; et ab utroque [Col. 0408D] rursum diversus Hierocles philosophus, in christianam veritatem nihilo aequior, sub Juliano Parabate virulentissima sparsit scripta. Consule Jonsium de Scriptoribus Hist. Phil. lib. III, c. 18.

Priscillianum. Praefectum Bithyniae post superiores istos. Vide notas Baluzii.

Novies adversarium vicisti. Tertull. Apolog. c. 27: Et illos (Daemones) nunquam magis triumphamus, quam cum pro fidei obstinatione damnamur. Similia occurrunt apud Cyprianum, Ambrosium, Prudentium; item in Martyrologiis.

Zabolum cum satellitibus. Aeoles mutant in , ut , pro , pro unde , pro , quo et usi Cyprianus, Hilarius, alii. Imo Paulinus vix aliter unquam, quam Zabolus dicit. Simileque zeta, pro diaeta. Haec Vossius de Arte Gram. lib. I, c. 21. Gronov. Obs. lib. IV, c. 13, p. 208.

[Col. 0409A] Quam jucundum illud spectaculum Deo . . . Cyprianus epist. 9 ad Martyres: O quale fuit illud spectaculum Domino! quam sublime! quam magnum! quam Dei oculis Sacramento ac devotione militis ejus acceptum! Adde quae ex Minutio Felice, item quae ex Epicteto affert Lipsius ad nota illa verba Senecae, lib. I de Provid. c. 2: Ecce spectaculum dignum, ad quod respiciat intentus operi suo Deus: ecce par Deo dignum, vir fortis cum mala fortuna compositus.

Cum dominatores dominantur. Cypr. ep. 6: Nunc est ut magis insidiantem adversarium metuant, qui fortiorem quemque magis aggreditur, et acrior factus hoc ipso, quod victus est, superantem superare conatur. Et ep. 34, de Celerino Mart.: Jacuit inter poenas poenis suis fortior, inclusus includentibus major, jacens stantibus celsior, vincientibus firmior vinctus, sublimior judicantibus judicatus.

Nefanda jussione. Sic lib. IV Instit. c. 15: Verbo ac jussione faciebat; lib. V, c. 13: Non tyrannicas jussiones, non praesidum gladios tremunt. Plura Elmenhorsthius [Col. 0409B] ad Arnob. lib. II, p. 67.

Ac terriculas. De hac voce adi Nonium. Praeterea e Naevio cassam terriculam afferunt, et e Senecae deperditis, Omnes ejus terriculas delude. Imo habet et Livius lib. XXXIV, c. 11: Nullis minis, nullis terriculis se motos.

Fide stabili. Suspicor leviter excidisse vocem unam; ut fuerit, fide stabili et invicto robore animi.

Nihil ungulae. Ungulae, genus quoddam ferreae forcipis, inter tormenta adhibitae olim. Formam vide apud Gallonium, aut inter ea, quae subjiciuntur libro Magii de Equuleo, pag. 176 et 81.



IN CAPUT XVII.

Vicennalium diem. Solemnium votorum, quinquennalium nempe, decennalium, et deinceps, quae origo, quaeque ratio fuerit, licet traditum sit a doctis, repetam breviter tamen, in gratiam eorum, quibus hoc genus librorum non ita facile esse potest ad manus. [Col. 0409C] Caesar Augustus, cum Romanis rebus post motus et turbas maximas a se compositis et constitutis decennio praefuisset, sive taedio valetudinis diuturnae, curisque ac laboribus imperii fractus, de reddenda republica serio cogitaret, (quod affirmare videtur Suetonius in Aug. c. 28) sive hoc tantum prae se ferret ob causas a Dione prolixius expositas, convocato Senatu, rationem administrati imperii sic reddidit, ut tamen, quasi decernente eodem, in proximum quinquennium potestatem constituendae reipublicae retineret. Verum hoc elapso, rursus aliud quinquennium, post decennium, ac eo finito, aliud iterum decretum est; ita ut continuatis decenniis, per totam vitam imperii summam obtinuerit. Cujus exemplum quodammodo secuti successores, etsi non ad certum tempus, sed per omne vitae spatium imperium delatum sibi haberent, singulis tamen decenniis festum pro renovatione ejus agebant. Haec fere Dio ita refert lib. LIII, et ex eo recentiores. Id primo gestum Augusto septimum, Agrippa tertium [Col. 0409D] consulibus. Sequentes igitur Augusti singulis decenniis celebrarunt has , ob id dictas Xiphilino, quibus vota diis solvebantur, initio cujusque decennii solemniter postmodum suscipi consueta; militibus donativum, et annonae populo circenses exhibebantur. Imo singulis etiam lustris, sive quinquenniis, res haec dein repeti coepta. Fiebant ergo vota quinquennalia primo anno initae dignitatis: sed solvebantur exacto lustro; tum decennalia nuncupabantur, lustro altero demum completo solvenda. Vota vicennalia suscipiebantur anno quintodecimo imperii: festum vero ipsum agebatur vicesimo, quo munera etiam imperatori mitti solebant; de quibus vide Symmachum, lib. X, Epist. 26. Rei praeterea carceribus eximebantur, Deo gratiae agebantur, pecuniae distribuebantur per civitates, et laetitia publica multis modis fiebat testatior. Haec ex nummis plenius docent Adolphus Occo, [Col. 0410A] Erizyus et Chalucius, firmantque, aut repetunt alii; ut Carolus Dufresnius dissertatione de Numismatibus aevi inferioris, pag. 29. Magna itidem cum cura argumentum idem tractarunt Henricus Norisius Dissertatione de Votis decennalibus, et Antonius Pagius dissertatione Hypatica, seu de Consulatibus Caesareis.

Ad XII. kalendas decembres. Videndus est de hoc loco Antonius Pagius, jam dicti operis pagina 90, 92 et 93, ubi tradit, non ideo celebrata a Diocletiano hoc die vicennalia, quod is esset imperii ejus natalis: sed quia tunc Maximianus Herculius Caesar esset nuncupatus. Idque factum aliquoties, utique post Constantini Magni tempora, ut causa quapiam interveniente, non ipsius Imperatoris primi, sed participis ejus die natali, hoc est, quo particeps imperium auspicatus fuerat, festum hujus generis celebraretur.

Quodcumque se premi. Lego, Quo utcumque se premi.

Animam . . . nec tamen totam. Id est, vitam, aut vitales spiritus. Sic vetus Bibliorum Interpres II Sam. I, v. 9: Quoniam tenent me angustiae, et adhuc tota [Col. 0410B] anima mea in me est. Martyrologium Usuardi, prid. kal. febr.: Ibique spiritum, qui in eo supererat, injecerunt. Vide Barthii adversaria, pag. 1682.



IN CAPUT XVIII.

Aiebat ei indecens esse. Scribe, Aiebat et indecens esse, ut hoc membrum sequenti, et minus tutum, lepidius respondeat.

Multorum sibi odia quaesisset. Lactant. lib. II, c. 12: Per ejus divinum atque unicum nomen hominum sibi misericordiam quaerit. Et lib. IV, c. 1: Mortem sibi perpetuam cum diis et cum bonis corporalibus quaesierunt. Adde Gronov. ad Sen. Herc. Fur. v. 285.

Nerva vero uno anno imperante. Nervam vero uno anno imperantem scribendum esse, ratio syntaxeos evincit.

Jam ipse inhiaverat . . . Lego, Jam spe inhiaverat, cum inde sibi aut nihil praeter nomen, aut non multum videbat accedere. Nihil, aut exiguum nimis, videbatur [Col. 0410C] Galerio, si duo majores retinerent summam imperii, ipse contentus nomine Caesaris, tertium aut quartum teneret locum.

Jam fluxisse annos quindecim. Lactant. l. III, c. 17, ex mente adversariorum: Nullum diem, nullum denique temporis punctum effluere nobis sine voluptate patiamur.

Annos quindecim, in Illyricum. Videtur respexisse verba Livii, lib. VII, c. 38: An aequum esse dedititios suos illa felicitate perfrui (Editio Lugd. Bat. A. 1634: dedititios suos illa fertilitate atque amoenitate perfrui); se militando fessos, in pestilenti atque arido circa urbem solo luctari?

Filios nuncupari. Instit. l. I, c. 8: Quos imperiti et insipientes tanquam deos et nuncupant, et adorant. Sic lib. IV, c. 4: Nuncupare patrem, nuncupare dominum, sensu nonnihil diverso. Nam hic nuncupare, est Caesarem pronuntiare, atque adeo in haereditatem et jus obtinendi olim imperii vocare.

Sanctissimus adolescens. Id est, vitae integerrimae [Col. 0410D] et innocentissimae. Sic de Paganis Lactant. l. V, c. 10: Qui licet sanctis moribus vivant, in summa fide atque innocentia, tamen quia deos colunt, a justitia et nomine verae pietatis sunt alieni. Symmacho haec vox valde frequens est, Christianos, ut opinor, aemulanti. Vel uno in quinto libro en quoties eam repetat, Epist. 15: Sancto Lampadio, germano tuo; Ep. 20: Sanctus Aurelius; Ep. 29: Sancti Asclepiadis philosophi; Ep. 39: Sanctus Sabius; Ep. 49: Ex tuo sanctissimo et luculentissimo ore. Plura non congero.

Fideliter praebuit. Omnino vera est prior hujus loci apud Cuperum interpretatio. Sic in Bibliis Latinis, II Paralip., XXXI, v. 18: Sacerdotibus per familias et Levitis fideliter cibi de his, quae sanctificata fuerant, praebebantur. Ammianus Marc. lib. XXVIII: Quod ipsi ad expeditionales usus praebere necessaria detrectarunt. Sic dicebant, praebere congrua, praebere justa, annua, diurna, et similia. Lactantius Instit. l. IV, [Col. 0411A] c. 8. Ut generanti nos Deo justa et debita opera praebeamus.

Ut ab eo induatur. Vestire dixerunt alii, ut Ammianus Marcell. l. XXVI: Si tuos amas, imperator optime, habes fratrem; si rempublicam, quaere quem vestias.

Dajam adolescentem. Opinor sic dictum, quod originem duceret e Daharum populo, non tam illo, proxime qui situs ad mare Caspium fuit, noto per scriptores rerum Alexandri, quam Europaeo, et quidem Germanico. Vide quae de eo collegerunt Cluverius in Germ. Ant. Freinshemius ad Curt. Dausquejus ad Sil. Italicum.



IN CAPUT XIX.

Kal. maiis. Annotavit Baluzius, Zozimum et Fastos idatianos dicere hoc factum kalendis aprilibus, alios etiam longius recedere; cum Lactantio tamen kal. maias tenendas esse, Antonius Pagius etiam non ambigendum putat. Vide eumdem, pag. 239 dissertationis memoratae, et locis aliquot aliis.

[Col. 0411B] Et priores militum. Existimo legendum, primores militum, quomodo Livius, Tacitus, aliique frequentissime. Primores Judaeorum dixit etiam Lactantius, lib. IV, c. 16; Hegesippus de Excid. Jer. l. II, c. 15: Etiam quibusdam afflictis militiae primoribus.

Inquit senex. Emendavi, in qua senex, concione scilicet: recipit, quod suggerit vir quidam doctissimus, cum sequenti alloquitur, apte hic convenire non potest.

Alloquitur milites. Proprie, ut ab aliis est annotatum; unde allocutiones in nummis saepe.

Omnes in tribunali. Distingue, Obstupefiunt omnes. In tribunali Constantinus adstabat susum. Non enim soli obstupuere, qui stabant in tribunali, sed et caeteri. Susum habes apud Plautum, Cistell. Act. II, sc. 3, v. 78:

Quid nunc supina susum in coelum suspicis?
Ita quidem duo vetusti codices, teste Paraeo in Analect. quomodo et bis edidit Gruterus. Utitur et Cato [Col. 0411C] de R. R., c. 157, sub finem. Sic in decreto arbitro finium regendorum inter Genuates et Veiturios, quod legitur in Collectione Gruteriana, p. 204: IBEI. TERMINUS. STAT. INDE. FLOVIO. SUSO. VORSOM. IN. FLOV. LEMURIM. INDE. FLOVIO. LEMURI. SUSUM. USQUE. AD RIVUM. COMBERANE. INDE. RIVO. COMBERANEA. SUSUM. USQUE. AD. CONVALLEM. CAEPTIEMAM. Manet eadem vox in compositis, sustollo, suspendo, suscipio, sustineo, et si qua sunt similia. Plura Ducange in Glossario.

Statim scutarius, continuo protector. Gradus hi sunt militiae honoratae, de quibus docti abunde egerunt. Cumprimis vide Valesium ad Am. Marcell., lib. XIV, qui docet, scutariorum scholas, inter Palatinas, alias fuisse sagittariorum, alias clibanariorum: protectores autem latus principis protexisse, et alios in comitatu mansisse, alios cum comitibus et magistris militum missos in provincias. Constantius Chlorus, divi Claudii, optimi principis, nepos ex fratre, protector primum, exin tribunus, postea praeses Dalmatiarum fuit, uti docent [Col. 0411D] publicata a Valesio Excerpta.



IN CAPUT XX.

Quod voluit et fecit. Effecit ab auctore scriptum puto. Sic Instit. div. l. VI, c. 14: Mox videbimus, an efficiant quod velint. Inscriptio temporum eorumdem apud Ad. Occonem, pag. 11, num. 3, in editione Commelini:

IMP. MAXIMIAN. HERCUL. CAES. AUG. CONSTANTIO IN OCCID. CAES. EFFECTO. ET. IMP. REIP. LONGE. LATEQUE. AUCTO. ET. CUM. DIOCLETIANO. PRINCIPE. INVICT. ETIAM. UNO. TEMPORE. COLLEGA. EFFECTO.

Dominum esse ferebat. Illud esse suspicor a librario adjectum. Velleius Paterculus, l. I, c. 11: Qui se Philippum regiaeque stirpis ferebat. Tacitus, Annal. I, c. 2, consulem se ferens.

Caesare filio suo. Candidiano, ex concubina nato, sed quem adoptaverat etiam Valeria conjux, uti narrabit [Col. 0412A] noster infra, c. 50 Haec ita vere interpretatum arbitror Baluzium.



IN CAPUT XXI.

Se addicant. Div. Instit., l. II, c. 1: Totos se libidinibus addicunt. Lib. VI, c. 20 et 23: Quia se corpori addixerant in quo habet mors potestatem. De instituto, seu consuetudine hac Persarum legatur Brissonius.

Sic agebat. Clam sic agebat, aut artibus sibi consuetis, aut aliquid simile nisi adjeceris, nihil erit, quod praecedenti aperte respondeat.

Egregii ac perfectissimi viri. Non Decuriones modo, qui quidem egregii ac perfectissimi viri non erant dicti, sed et his potiores, quales fuere Duumviri, et defensores civitatum, item sacerdotes, curiales, et si quis ex his, aut praeter hos, codicillis ab imperatoribus datis, honores et ornamenta egregiorum et perfectissimorum erant consecuti, eorumdem dignitatum nulla ratione habita, atque sic iis amissis, subjiciebantur [Col. 0412B] ab eo tormentis. Plura de his caeterisque titulis Pancirollus ad Notit. imperii.

Defixi in stabulo. Stabulum hic non equorum, sed equuleorum, ejusque generis catastarum, accipe, et ubi homines ad palos fixi et prope suspensi stabant. Sic stabulum ferriterium habes apud Plautum, Pers., Act. III, sc. 3, v. 13 ex emendatione Gronovii.

Quid lusorium. Lusorium, id est, amphitheatrum, si Salmasium ad Spartianum sequimur. Ex hoc loco tamen colligere possis, destinatum peculiariter oblectationi imperatoris in spectanda confectione ferarum, aut lanienis quae per eas fiebant, aedificium intelligi hoc vocabulo. Scholiastes Juvenalis ad sat. IV, v. 100: In lusorio Caesaris juvenis iste ursos saepe ut venator occidit. Salvianus quoque Lusorium, ut ab amphitheatro diversum, recenset verbis a Dufresnio adductis, apud quem vide plura. Imo et Seneca, Epist. 80: Cogito mecum quam multi corpora exerceant, quam ingenia pauci, quantus ad spectaculum non fidele et lusorium fiat concursus; [Col. 0412C] quanta sit circa artes bonas solitudo.

Habebat ursos. Non dissimilia de Valentiniano Marcellinus, lib. XXIX: Cum duas haberet ursas, saevas, hominum ambestrices, Micam auream, et Innocentiam, cura agebat enixa, ut earum caveas prope cubiculum suum locaret, custodesque adderet fidos, visuros sollicite, ne quo casu ferarum rumperetur luctificus calor. Innocentiam denique, post multas quas ejus viderat laniatu cadaverum sepulturas, ut bene meritam in sylvas abire dimisit innoxiam.

Et exilii. Locus est difficilis, et quem ab aliis restitutum videre malim, ac lubens: tentabo tamen et ipse. Puto compendium scriptionis cros, quod caeteros debuit notare, mutatum fuisse in Christianos; exilii vero exilium, fuisse scriptum, ut proximo capite beneficii, pro beneficium, et imperii, pro imperium, apud Aur. Victorem de Caesaribus, c. 35, ut bene conjectavit Schottus, subsidente videlicet nonnunquam librarii manu. His observatis, scribo: Dignitatem non habentibus poena ignis fuit; aut, si omnino videtur [Col. 0412D] necessaria mentio Christianorum, quia de his maxime agitur: Christianis dignitatem non habentibus poena ignis fuit; exilium primoribus (Romanis puta; nam de municipiorum decurionibus prius est actum) permiserat adversus caeteros datis legibus, ut post tormenta lentis ignibus urerentur. Cyprianus, Epist. 82, non plane dissimilem suppliciorum recenset seriem, quam illic rectius leges.

Cum per multum diem. Ita jam typis Aboae fuerat descriptum, doctissimi viri, ut opinor, conjectura, qui illic non gravatus est praeesse huic labori, ut opusculum istud recte ederetur. Firmarunt postea litterae amplissimi Cuperi. In Parisiensi fuit, Quod postremo accedebat. Tunc per . . . Pro in flumine ac mare, item recte forsan est repositum, in flumina ac mare; sic enim scripsisse Lactantium facile credam. Nec tamen plane novum est jactabantur in flumine. Nam in passione Savini episcopi et martyris habes, cap. X, omnia jussit comminui et projici in flumine: quomodo et [Col. 0413A] Lactantius non raro, ut ostendam infra. Mare pro mari Naso quoque locis aliquot, et ante cum Varro uterque dixerunt, ut ab aliis est observatum. Non repugnabo igitur, si quis retinendam contendat editionis primae lectionem.



IN CAPUT XXII.

Nulla poena penes eum levis. Assentior cl. Baluzio, ex eo quod in manuscripto fuit, poenis, facienti penes. Sed cum vox poena, teste ipso, legatur inferius, existimo haec ita esse concinnanda: Nulla penes eum levis poena.

Emendabantur lancea. Arbitror speciem fustigationis hoc genus supplicii fuisse, quod et Cupero nostro est visum: lanceam vero loco fustis, ut minus ignominiosam, adhibitam esse. Apuleius, lib. X, c. 1: Lanceam longissimo hastili conspicuam, quam scilicet non disciplinae tunc quidem causa, sed propter terrendos miseros viatores . . . . . composuerat. Emendare legibus res Romanas, emendare urbes judiciis, habes apud [Col. 0413B] Horatium et Quintilianum.

Beneficii loco. Voce loco inserta opus non esse, scribendumque beneficium, dixi ad caput praecedens. Dio, lib. LVIII, p. m. 634: , . Et sic alii.

Bonam mortem. Id est, facilem, et cruciatus carentem. Plin., lib. II, ep. ult.: Quousque miserum cruciatis? quid invidetis bonam mortem, cui vitam dare non potestis? Ubi adde quae habent Gruterus et Buchnerus. P. Syrus:

Bona mors est homini, vitae quae tollit mala.



IN CAPUT XXIII.

Censitoribus ubique diffusis. Quae de ratione census provincialis, sive censitionis, deque ejus ab urbano censu discrimine, commentatus sum, afferre non sinit festinatio. Augustum etiam sic descripsisse provincias nemini ignotum. Fecerunt et postea Vespasianus, [Col. 0413C] Constantinus Magnus, Arcadius, Justinianus et alii, uti leges diserte docent.

Fora omnia. Sic emendavi, doctissimo Cupero approbante. In Parisiensi fuit, foras omnia.

Ipsi contra se torquebantur. Id est, tormentis huc adigebantur, ut se ipsos accusarent quasi, et convincerent. Amat Lactantius tales argutias. Sic Inst. Div., l. I, c. 18: Se ipso minor aut deformior; c. 22: Sed cum alios falleret, seipsum tamen non fefellit; l. II, c. 1: In gratiam secum ipsos reducere, ne se tantopere despiciant; ibid. ipsi ergo sibi renuntiant. Magis etiam huc faciunt ista, l. III, c. 27: Tam incerti fuerunt, sibique saepe contrariae disserentes; l. V, c. 2: Ipse adversus se gravis censor, et accusator acerrimus; l. VI, c. 6: Et gradus per quos ascenderunt amputant, ne quis illos contra seipsos possit imitari; l. VII, c. 2: Sibi contrariae sententiae. Similia etiam alii; quos inter Ovidius argute:

Contra te solers, hominum natura, fuisti;
   [Col. 0413D] Et nimium damnis ingeniosa tuis.
Nec non et Cicero plane similiter, et aeque in re judiciaria. Orat. pro Roscio Comoedo, c. 6: Quid tu, Saturni, qui contra hunc venis, existimas aliter? c. 13: Te te, inquam Fanni, ab tuis subselliis contra te testem suscitabo, c. 14: Contra se nunquam testimonium dicet. Et alibi similia. Estque vocula contra in judiciis usitatissima, et formulam sapit. Jul. Capitolinus in Ant. Pio, c. 6: Contra procuratores suos conquerentes libenter audivit. Ita vetustiores etiam saepe; ut cum Cicero ait, contra alium patronum causam defendere, contra disputare, et similia.

Quae veteres adversus victos. Lege cum Baluzio in addendis, quae victores adversus victos.

Pro capitibus pendebantur. Capitationem non rejecisse veteres Romanos, apud quos capite censi pauperiores fuere, notum est. Constantinus solam Romanam plebem huic tributo exemit. Vide Franciscum Balduinum de Legibus Constantini, M. p. m. 154.

[Col. 0414A] Nec mori saltem gratis. Alludit ad proverbium , quod habes apud Aristotelem Rhetor., lib. II, c. 6, al. 14.

Atquin homo impius. Alii mallent ubique separatim scribere, at quin. Vide Brissonium in Parergis, aut Isaeum ad Lactantium, l. I, c. 4. Idem Lactantius, l. IV, c. 12: Atquin propheta utrosque adventus ejus paucis verbis comprehendit. Sic codex Franc. Peniae, teste Servatio Gallaeo. Magis necessaria est correctio, l. V, c. 9, ubi nunc legitur: Aeque fieri non potest, ut ipsi qui errant in omni vita, et in religione fallantur. Ubi legendum fortasse, non et in religione fallantur. Nisi ex vestigiis libri Bononlensis, qui pro aeque habet atquin, scribendum, At fieri non potest, quin ipsi, qui errant in omni vita, et in religione fallantur. Sensus utique est, nec religionis iter rectum tenere posse, quos per omnem vitam error agit. Porro cum hic traducatur tyrannus, verosimile est, non hominem impium, sed pium illum dictum, per ironiam. Notum enim est, pro misericordibus aut [Col. 0414B] propensis illa aetate pios dictos principes, ut in illo Claudiani:

Sis pius in primis: nam cum vincamur in omni
Munere, sola deos aequat clementia nobis.
Quo de modo loquendi videndus Augustinus de Civ. Dei, l. X, c. 1, et ex recentioribus Scaliger. ad Ausonium. Similis ironia apud Terent. Andr., 5, 2, o Chreme pietatem gnati.

Adeo hominem misericordem. Lact., Div. Inst., l. I, c. 21: Tam barbaros, tam immanes fuisse homines, ut parricidium suum sacrificium vocarent. Cic., l. V, ep. 11: Hominem gravem et civem egregium. Plura vide apud Gronov. ad Sen. Cons. Marc., cap. 9.

Ita, dum cavit. Rectius cavet; sequitur enim subterfugiat.

Contra omne jus humanitatis. Lact., Div. Inst., l. V, c. 19: In iisne mala mens est, qui contra jus humanitatis, contra fas omne lacerantur! c. 22: Nec alienum [Col. 0414C] quicquam concupiscit, ne quem contra jus humanitatis laedat oratio. De jure eodem agit pluribus l. VI, c. 10 et 20.



IN CAPUT XXIV.

Judicium Dei. Videtur in mente habuisse illud II Machab., IX, v. 4: Coelesti eum judicio perurgente; et v. 18: Supervenerat enim in eum justum Dei judicium.

Res ejus dilabi ac fluere. Respicit notum illud Virgilii, Aen. II:

Ex illo fluere et retro sublapsa referri
Spes Danaum.

Saepe in insidiis. Deleretur forsitan rectius in.

Dei manus hominem protegebat. Lact., l. II, c. 15: Quos Dei manus potens et excelsa protegit.

In ipso cardine. Sic Inst. Div., l. II, c. 8: Hic est ergo cardo rerum; hic vertuntur omnia. Similiter, l. III, c. 7, et de Ira Dei, c. 6.

[Col. 0414D] Cum jam diu necare. Negare Baluzius curis secundis recte emendavit. Ac forsan praeterea pro diu, scribendum diutius.

Dedit illi sigillum. Sigillum, praeceptum, epistola, diploma, litterae ipsae sigillo munitae, ut Bulla, diploma bulla sua instructum. Gloss. Gr. Lat. , sigillum, evectio. Haec et plura Carolus Du Fresne, vir harum litterarum eximie gnarus. Nec diffitendum est, diplomata, quibus cursus dabatur publicus, Augusti tempore et proximorum principum, ab imperatore ipso, aut proconsulum praesidumve aliquo subnotata fuisse. Aliquo tamen aevo tesseras tantum fuisse certas, cum sigillo principis, non male videtur statuisse Budaeus; in cujus sententiam inclinare se fassus est Schefferus noster, vir in juvandis litteris, dum vita et vires erant, indefessi laboris, libro priore de Vehiculari re, c. 18, p. 264, synthema vocat Hieronymus, epistola ad Julianum. Jam demisso, inquit, synthemate, equus publicus sternebatur, et nobilem [Col. 0415A] juvenem punicea indutum tunica baltheus ambiebat. etiam a Polybio memorata (quanquam haec ab istis haud dubie diversa) secretas notas, per quas mandata mittentis vera esse cognoscerentur, vocat Livius. Adde Lips. ad Tac. Annal. 13, c. 2, Casaub. ad Aeneam Tacticum, Salmas. ad Jul. Capitol. Pertinac., c. 1. Nec absurde quis dixerit, in his comparuisse notarum genus, quae sigla dicuntur a Justiniano imperatore, quibus utebantur , sive . Nam hos, qui per sigla illa intellexere singulares litteras, de quibus Val. Probus, refellit Nicolaus Hensius, vir illustris, in epistola ad Socerum meum, , jam olim ab hoc mecum benigne communicata, quae, si res fuisset meae spontis, jamdudum donata foret publicae luci. Quod et de aliis non paucis dictum velim, quae nunc in scriniis B. Soceri delitescunt, me quidem prorsus nolente et invito.

Requiem vitae, sicut optabat. Elegantissima ejus verba refert auctor Politiae Metrophanis et Alexandri [Col. 0415B] apud Photium: , , . , , , .

Deo suo reddere. Deo suo ut redderet, forsan Concinnius.

Sanctae religionis restitutae. Sic recte emendari puto, cum in Parisiensi sit restituta. Sic infra, c. 48, hujus benevolentiae nostrae sanctio. Utitur aetas ea frequentissime etiam hoc modo. Posset tamen (si cui brevitas haec non satis placeat) legi, haec fuit prima ejus sanctio, sanctitas religioni restituta. Cic., I de Nat. deorum, c. 4: Sanctitas est scientia colendorum deorum; l. II, c. 2: Deorum cultus et religionum sanctitates, itidem conjunxit. Immo Lactantius ipse similiter initio divinarum Inst.: Per quem rebus humanis justitia et sanctitas restituta est. Eidem sancta religio, homo [Col. 0415C] sanctum animal, sanctae litterae et similia, satis crebra.



IN CAPUT XXV.

Laureata imago ejus. Multiplex fuit laureatarum, seu, ut postea dicebantur, lauratarum usus: sed praecipuus in imperatorum inaugurationibus. Statim enim atque augustam erant adepti dignitatem, mittebantur in provincias eorum statuae, in signum adeptae dignitatis, et ut a populis exciperentur: Philostorgius, l. XII, c. 10 , , . Haec fere et plura in eumdem sensum Ducange in doctissimo glossario, quibus pluscula addi possent ex aliis, si foret opus. Vide infra ad c. 42.

Turbatae rationes ejus. Rationibus turbatis seu conturbatis, opponuntur liquidae et expeditae. Sic turbare censum, turbare peregrinas delicias, apud Petronium; de quibus vide Gronov. Observ. 3, 11. Nisi mavis [Col. 0415D] haec ad turbatas agrorum rationes referre, de quibus agrariae rei scriptores, et ad eos Rigaltius et Goesius, viri doctissimi.

Sed illud excogitavit. Lactantius de Opif. Dei, c. 3: Quid enim excogitabit? quid faciet? quid molietur?



IN CAPUT XXVI.

Orbem terrae devorare. Interpres Esaiae vetus, cap. 24, v. 6: Propter hoc maledictio vorabit terram. Lactant., VII, c. 16: Disperdent omnia, et comminuent, et devorabunt. Atque sic etiam Epitomes, c. 11, bis loquitur, ut nunc vetustiores omittam.

Describerent plebem. Lactant., Inst. l. I, c. 22: Deos per familias descripsit. Usitatissimum verbum de censu, aut censitione; quomodo et apud Graecos, et .

Opportunitatem nacti. Nancti, quod est in editione Parisiensi, nollem mutatum. Atque sic in Livio doctiores [Col. 0416A] scribi curavere, Sine arbitris Mericum nanctus, l. XXV, c. 30. Glossae, nanctus, . In veteribus libris comparet etiam apud alios.

Nimium territus. Nimium, id est, valde . Inst. Div., l. V, c. 10: Si nimium pii fuerint; de Opif. Dei, c. 9: Si aliquid nimis propius admoveas; ubi legendum, nimio propius. Sic Liv. I: Nimio plus, quam satis tutum esset accolis. Horat.

Et tollens vacuum nimio plus gloria verticem.
Nimio satius, dixit Plautus, aliisque non dissimilia.

Quaerebat quatenus. Quatenus, illo aevo, saepius notat quomodo. Lact. Div. Instit. l. I, cap. 21: Isidis Aegyptia sacra sunt, quatenus filium parvulum vel perdiderit, vel invenerit; l. IV, c. 27: Sciet qui viderit, quatenus abjurati per Christum de corporibus fugiant; lib. VII, c. 6: Quatenus, aut quamobrem homines procreati.

Se a periculo impendente muniret. Lact. Epitom., [Col. 0416B] c. 6: Severissimis legibus vita nostra munitur; de Opif. Dei, cap. 4: Ut adversus nocentia fragilitatem suam muniret; cap. 10: Ut oculi munitiores essent ab injuria.

Severus interim vadit. Oratio haec elegantiae Firmiani nostri minus respondere videtur, Severus vadit, et ad muros accedit. Arbitror scribendum: Severus interim Italiam invadit. Nec officit, paulo post has voces repeti, nimirum capite proximo. Videmus enim Lactantium frequentare consuetas verborum formulas, duntaxat ubi hoc sine legentium taedio fieri posse videbatur.

Vestemque et purpuram. An est ? Crediderim potius, et interiorem vestem, et exteriorem intelligi, cum in utraque majestatis imperatoriae aliqua extiterint insignia.

Ab hoc capite suos persequi. Verba haec mutila quorsum spectent, difficile pronuntiatu fatentur etiam viri doctissimi. Suspicor leviter dicere auctorem [Col. 0416C] hujus scripti, Max. Galerium a Severo suos persequendi fecisse initium, sive caput pro homine, sive pro initio accipias. Ita Ovid.:

Hanc ego suspiciens, et ab hac Capitolia cernens.
Curt., l. V, c. 2: Post hos Antigonus, et ab eo Lyncestes Amyntas fuit. Florus, l. III, c. 18: Ut victrix Asiae Europaeque a Corfinio Roma peteretur. Et sic alii non raro.



IN CAPUT XXVII.

Urbe munita, et rebus coeptis inimicis. Mihi videtur fuisse, urbe munita, et rebus coeptis inimica reddita, bellum diligenter instruens, in Galliam proficiscitur. Rebus coeptis, a Severo puta, ac occiso illo a Galerio: his rebus, id est, molitionibus inimicam urbem reddidit. Instruere certamen habes etiam apud Lactantium, l. VI, c. 22.

Dimissisque animis. Aptius, ut puto, demissis.

Promissis ingentibus felix animus. Scribendum est [Col. 0416D] cum Baluzio: Donec promissis ingentibus flexit animos eorum; aut, quod ego malim, donec promissis ingentibus flexis animis quorumdam, retro signa convertit.

Sed Dacium. In Parisiensi editione fuit Daciscum, quod non temere velim mutatum. Nam Daciscos, pro Dacis, habes etiam apud Vopiscum in Aureliano, c. 38 extremo; quomodo eos et Hunniscos, Teotiscos, Mauriscos, dixisse docet Salmasius.



IN CAPUT XXVIII.

Maximianus alter. Herculius, qui ut supra, c. 26, dictum, resumptum imperium commune habebat cum Maxentio filio.

Principem calamitatum. Sic princeps religionum Jupiter, Div. Instit. l. I, c. 21 et ibidem, principes intelligendi divina curetes; pythagorici, stoici, peripatetici, principes omnis disciplinae, l. II, c. 8.

Quas respublica sustineret. Div. Inst. l. VI, c. 8: [Col. 0417A] Propter quae tanti sit, et voluptates omittere, et mala omnia sustinere; c. 18: Sustineamus invicem, et mala hujus vitae mutuis adjumentis perferamus.



IN CAPUT XXIX.

Ubi aliquantulum moratus est, profectus. Distingue, ubi aliquantulum moratus, est profectus . . . aut profectus est ad hostem filii sui . . . Infra, substituto in Severi locum puto scriptum fuisse, non loco; quanquam non immemor, exempla reperiri etiam alterius.

Quod ante non fecerat. ante accipit Antonius Pagius Dissertatione Hypat., p. 245, de tempore, quo Severum Augustum, vel Licinium Caesarem renuntiavit. Ego motus auctoritate eorum, quae allegavit pro se amplissimus Cuperus, Licinium non puto sic declaratum Caesarem, ut plene adoptatus esset in proximam spem imperii. Quod tamen ab Aurelio Victore Schotti, c. 40, et auctore ignoto de Vita Constantii Chlori, ejusque filii Constantini Magni, dicatur a Galerio Caesar factus, id tale esse auguror, quale quod de [Col. 0417B] Maximino supra dicitur, c. 18: Jam et ipsi Diocletianus nomen ex parte mutaverat, aliquem scilicet illi gradum factum per faventem adeo Galerium, non in totum Caesarem declaratum.

Sic uno tempore sex fuerunt. Unde colligere licet, Diocletianum, seu Dioclem, iis non accensendum esse; quam tamen Antonius Pagius autumat, ideo ab Aurelio Victore dici tenuisse imperium viginti quinque annis, quia hoc quoque anno publicis interfuerit consiliis, id quod ex hoc satis liqueat loco. Sine eo certe sex fuerunt, nempe ut eos recenset etiam cl. Baluzius, Maximianus Herculius, Galerius Maximianus, Maximinus, Constantinus, Licinius. Herculius tunc equidem bona fide non imperabat: hunc tamen potius, quam Dioclem numerum istum implere crediderim.

Plunus malae contagionis ac sceleris. Hoc genus loquendi in sacris extraneisque scriptis frequens est. Sic. Jos., VII, dicitur Israel anathemate pollutus, et [Col. 0417C] Achan scelere contaminatus. Inexpiabili scelere contaminari atque distringi dixit Lactantius, l. V, c. 1, et Epit. c. 6. Paulo aliter Salomo., Prov. V, c. 22: Iniquitates suae capiunt impium, et funibus peccatorum suorum constringitur. Quod Graeci pereleganter , . Adde Salmasium ad Solin., p. 1091.

Cum exercitu revolat. Lact., Div. Inst. l. II, c. 12: Donec emissa corporis claustro, ad sedem suam revolet.

Audit scelera quae fecit. Eleganter de obnoxio. Sic l. V Div. Inst., c. 19: Audit quae illi Deus comminetur.



IN CAPUT XXX.

Vocat filiam Faustam. Cujus imaginem in numismate habes apud illustrissimum Spanhemium de Usu et Praest. Num. p. 639. Obiit haec postea balneo supra [Col. 0417D] modum calefacto, quod mariti jussu factum criminati sunt pagani. Sed hoc non immerito suspectum habet clarissimus Cellarius in Notis ad Eutrop. l. X, c. 4, Num. 13. Amata vero plurimum fausta illa, ut Tacitus vocat, nomina, non in viris modo, sed et foeminis. Hinc Felicitas, Fausta, Faustina, Faustilla, Fortuna, Felicissima, Tyche, Callityche, Profutura, et alia jam ante ab insignibus viris recensita.

Digniorem virum pollicetur. Non male prorsus hoc de honorum dignitate acceperis. Sic Lact., III, 11: At nihil virtute pulchrius, nihil sapientia dignius inveniri potest. Usuardus in Martyrologio: Sepultusque est ad Ecclesiam, ubi fuerat dignus minister constitutus. Et sic cum alii, tum ecclesiastici frequentissime. In nostro quoque sermone veteres similiter, ut et Rex Birgerus, qui in Praefatione Legum Uplandicarum, archiepiscopum eleganter vocat Baerdogan Verra. In hoc tamen Lactantii loco rectius fortasse dignum interpretabimur hac conditione conjugii: ut [Col. 0418A] apud Tibullum, l. IV, eleg. 7:

. . . . . Cum digno digna fuisse ferar.

Qua manifesto facinus teneretur. Quid sit manifesto teneri, jurisconsulti docent. Vide Brissonium et alios.

Haeret manifestarius homicida. Lact., l. I, c. 7: Quasi subductis et consumptis omnibus viis, subsistit, haeret, deficit. Glossae veteres, haereo, , . Manifestarius fur occurrit apud Plautum in Aulularia et Trinummo. Posteriores manifestum dicere malebant; graeci, .

Viginti annorum vota. Contra Norisium docet Antonius Pagius, Dissertatione Hypat., p. 157, non anticipasse Maximianum vicennalia sua, sed legitimo tempore celebrasse; quippe qui biennio Caesar antequam gustus fuerit nuncupatus. Ipse videatur.

Morte finivit. Admodum consentanea his habent cum alii, tum Zonaras praecipue; adeo ut ea quoque, quibus factum putat ille, ut dissenserint inter se antiquiores, vera esse pateat, et ex hac tam luculenta [Col. 0418B] narratione multo evadant clariora. Sed ea huc afferre nimis foret prolixum negotium.



IN CAPUT XXXI.

De agendis et ipse vicennalibus. Non quod Galerio tum adesset eorum tempus: sed quod apparatu sibi ad ea plurium annorum opus esse imperatores putarent. Adi laudatum modo Ant. Pagium, diligenter hoc argumentum exequentem, Diss. Hyp., p. 188. Egregium hunc locum esse ad ostendendam impensarum magnitudinem, quas occasione istiusmodi faciebant, docet idem, p. 247.

Qui jamdudum. In lacunula hac arbitror deesse, ut diis suis, nempe redderet quae promiserat; quae verba mox sequuntur.

Securim alteram afflixit. Securum alterum legendum putat vir doctissimus, imperatorem nempe; quod assequi me non fateor, cum hic non de imperatore Diocletiano, sed de provinciis agatur. Nec mihi dubium, [Col. 0418C] quin Ciceronis illud pro Cn. Plancio respexerit, c. 29: Quam enim illi Judices graviorem potuerunt reipublicae infligere securim, quam cum illum e civitate ejecerunt, qui praetor finitimo, consul domestico bello rempublicam liberarat? Praeterea licet usitatius multo sit quod nunc editum est, mallem tamen ex istius aevi consuetudine retentum fuisset, quod est in editione Gallica, securem. Sic enim etiam Prudentius in passione martyris Prudentii, v. 328:

Adeon' securem publicam
Mollis retundit lenitas?
Etiam Ammianus, lib. XXX, p. m. 430: Papirius cursor ea tempestate dictator securem per lictorem expediri . . . . . jussit. Sed talia nostris adolescentibus non sunt imitanda; licet etiam sitem legatur apud Prudentium et Boethium, cutem apud Corn. Celsum, imo apud Maronem etiam turrem, si Charisium sequimur, et alia apud alios.

Exactio celebrata sit. Optatus Milevitanus, lib. III: [Col. 0418D] Si quando in judiciis publicis aliqua celebrata sit actio; lib. v. Cum videret a Filio Dei tantas celebrari virtutes, id est, tanta divinae potentiae opera edi; lib. VII: Nullum judicium celebratum est: sed sententiae est operatus effectus.

Veniam non habentibus, nullas. Lege cum Baluzio ad umbilicum voluminis secundi: Venia non habentibus nulla abstinendi multiplices cruciatus; aut Venia a non habentibus, quod ego malim; ut sit sensus, non licuisse missis ad hoc magistratibus abstinere cruciatus a provincialibus, licet non haberent quod praestarent.

Nullae areae sine exactore. Veteres aliquandiu frumenta habebant in areis, donec extrita et purgata reconderent in horreis et apothecis. Vide scriptores Rei Rusticae. Etiam Liv. l. XXXIV, c. 9: Id erat forte tempus, ut frumentum in areis haberent.

Quae quam tolerabilia sint. Emenda cum Baluzio: Quanquam intolerabile sit eripi ab ore hominum cibos [Col. 0419A] labore quaesitos; nisi quod quaestos videatur ferri posse. Simile, quod ad figuram orationis, est illud Lactantii, lib. V, c. 9: Hoc vero inenarrabile est, quod fit adversus eos, qui malefacere nesciunt; quod ad sententiam vero, illud Livii, lib. XXI, c. 13: Haec quanquam sint gravia atque acerba, fortuna vestra vobis suadet.

O dementissime. Hic locus alterum revocat mihi in memoriam, qui nunc apud Lactantium haud dubie corruptus exstat. Videlicet Div. Instit. lib. V, c. 10: Quid esse potest hac pietate dementius; quam mortuis humanas victimas immolare, et ignem cruore hominum tamquam oleo pascere? Hic pietati primum dementia male opponitur; dein efficiunt hae duae voces, hac pietate, ut sequens membrum, quam mortuis humanas, etc. non habeat cui apte possit respondere. Servatius Gallaeus testatur, dementius in uno codice vetusto legi inclementius; unde veram lectionem hanc esse colligo: Quid esse potest hac pietate inclementius? quid dementius, quam mortius humanas victimas immolare, [Col. 0419B] et ignem cruore hominum tamquam oleo pascere? ut hoc velit, nihil inclementius, adeoque nihil Aenea, qui pium se jactavit, indignius (nam et clementia pietas dicta, uti prius est ostensum), quam caedere et exurere crudeliter innoxios homines; nihil inconvenientius duci perito et prudenti, quam credere mortuos pasci cruore humano. Judicent alii, siccine scripsisse videri possit Lactantius.

Bonis suis eversus. Ciceronem imitatur, qui et ipse similiter dicit, evertere quempiam bonis, aut fortunis suis, ut ab aliis est annotatum.



IN CAPUT XXXII.

Mittit ergo ad eum saepe legatos. Galerius nempe ad Maximinum. Vide Eusebium lib. VIII, c. 13, cujus verba attulere jam alii complures.

Praescriptione temporis. Quod purpuram diu ante Licinium sumpsisset Maximinus.

Victus contumacia. Miror Antonium Pagium haec [Col. 0419C] de Maximino Daia, sive Daza, accipere, cum series verborum et res ipsa doceat, intelligendum esse Galerium. Quomodo enim Galerius, imperator jam veteranus, contumax diceretur in novitium Daiam? Contumacia inferioris utique est in superiorem. Dein sanae mentis nihil fuisset in Maximino Daia, si vivo Galerio Caesarum nomen tollere, et unus omnia suo arbitratu turbare verius, quam administrare tentasset. At Pagius instat: Quid ergo fiebat de Maximino? Hunccine Galerius dejecit gradu omni? Primum respondere possem, non eum nominatum in praesentia, quippe Galerio inimicum jam, penitusque invisum; postmodum ejus fieri mentionem, cum ratio jam non posset non haberi. Dein si miraris, praeteritum a Galerio Daiam, quanto magis mirabor ego, a Daia praeteritum Galerium? an ideo tamen potuit eum e fastigio suo dejicere? sed ut serio magis agam, opinor, hic omissum esse a dormitante librario Maximini Daiae nomen, scribendumque, Maximinum, Maxentium, et Constantinum, filios Augustorum. Sic [Col. 0419D] utique omnia erunt planissima, liquebitque vere haec Baluzium interpretatum esse de Galerio. Firmant sequentia: Omnes, inquit Lactantius, quatuor imperatores jubet numerari: Licinium scilicet, Maximinum, Maxentium et Constantinum: omnes hos quatuor pronuntiavit imperatores; nam de ipso Galerio qui tot annos jam imperaverat, nemo ambigebat. Spero accessuros mihi in hoc diligentius haec expendentes, teque cumprimis, amplissime et doctissime Cupere; quod si fiat, aliquos dissentire moleste non feram.

Filios Augustorum. Sic apud Julium Capitolinum in Vero, cap. 3: Nec aliud ei honorificentiae ad nomen adjunctum est, quam quod Augusti filius est appellatus.



IN CAPUT XXXIII.

Jam decimus octavus annus. Annus decimus octavus Galerii Maximiani coepit kalendis martiis anni 309: quo [Col. 0420A] exeunte, vel circiter, eo morbo is afflictus est, usque ad anni sequentis finem, ac initium anni 311, quo post kalendas martias, ac tribunitiam potestatem vicesimam susceptam (vide edicti, quod infra habes capite proximo, Inscriptionem, apud Euseb. lib. VIII, c. 17 Eccl. Hist.), edictum in Christianorum gratiame misit, et post kal. maias ejusdem anni, cum futura essent Vicennalia kal. martiis anni 312 miseram efflavit animam. Haec et plura Ant. Pagius Diss. Hypat. p. 159, quem in hoc puto sequendum.

Percussit eum Deus insanabili plaga. In animo habuit illud II Macchab. c. 9, v. 5: Sed qui universa respicit, Dominus Deus Israel, percussit eum insanabili et invisibili plaga. Sic de Herode Eusebius et Nicephorus: , . Atque hoc pronuntiarunt Herodi, qui ab eo de morbo consulebantur: (dele particulam cum Nicephoro et aliquot libris, , multa impietas) (vide an fuerit, ) [Col. 0420B] Hanc multiplicis impietatis poenam Deum a rege exposcere. Docent hoc exempla plurima, solemnem hanc esse, aut immanis sacrilegii et impietatis, aut aliorum atrocium scelerum poenam. Aliquot ego nunc festinans recitabo. Pheretima, plus quam foemina in exigendis ab hostibus suppliciis, viva in vermes efferbuit, teste Herodoto, libro quarto in fine. Pherecydes Syrus, linguae adversum deos incontinentissimae impurissimaeque, quam foede perierit, seu pediculis, seu serpentibus e corpore ipso enatis, narrabit Aelianus Var. Hist. l. IV, c. 28, et Plin. VII, 51. Sulla, homo crudelitatis notissimae, phthiriasi periit, uti tradit Plutarchus; eodemque morbo Eunus, servus praestigiator, dira fax atrocis servorum in Sicilia belli adversum dominos Romanos. Herodem magnum, de quo coepi dicere, , , plane gemina his Galerii malis, e medio abstulere; de quibus Eusebius, et vetustior eo Josephus, adeundi. Occubuit [Col. 0420C] et nepos ejus Agrippa , qui et ipse Herodes dictus, Act. XII, 23: Claudius Herminianus in Cappadocia, cum Christianos crudeliter tractasset, solusque, in praetorio suo vastatus peste, vivus vermibus ebulliisset: Nemo sciat, inquit, ne spe gaudeant Christiani. Postea, cognito errore suo, quod tormentis quosdam a proposito suo excidere fecisset, pene Christianus decessit; narratio est Tertulliani, lib. ad Scapulam, c. 3, ubi plura videas licet. Caput Haereticorum Arrius tetro correptus morbi genere, cum ejus foetorem ne ipsae quidem cloacae ferrent, disruptis effusisque intestinis, impuram animam eructatus est. Socr. Schol. Hist. Eccl. l. I. His accensendus etiam Julianus, Parabatae avunculus, de quo vide laudatos Baluzio. Plures dabunt, Plutarchus in Vita Sullae; Helladius apud Photium, p. 870, edit. Schotti; et Schottus ipse in notis ad Aur. Victoris Sullam. Plures iterum Sam. Bochartus , part. II, l. IV, c. 18 Hieroz. Has similesque historias gravi judicio prosequitur B. Hieronymus ad illud Zachariae, cap. [Col. 0420D] XIV, v. 12: Tabescent carnes eorum, etc. Nos autem dicemus, inquit, omnes persecutores qui afflixerunt Ecclesiam Dei, ut taceamus de futuris cruciatibus, etiam in praesenti saeculo recepisse quae fecerint. Legamus ecclesiasticas historias; quid Valerianus, quid Decius, quid Diocletianus, quid Maximianus, quid saevissimus omnium Maximinus, et nuper Julianus, passi sint; et tunc rebus probabimus etiam juxta litteram, etiam prophetiae veritatem esse completam, quod contabuerint carnes eorum, et oculi computruerint. Unum his nunc addam illud B. Greg. Nazianzeni, invect. 11: (miro errore editio Hervagii habet ) , , , , , , , , .

[Col. 0421A] Ulcus malum. Eusebius, l. VIII, c. 16, ait, primum fuisse apostema, dein ulcus in imo fistulosum. Plura ipse.

Medici secant, curant. Languidiora haec sunt, nisi scripseris, Medici secant, urunt, curant. Corn. Celsus, l. VI, c. 18, num. 3, ubi de partium istarum malis hujus generis: Si medicamenta vincuntur, hic quoque scalpello, quidquid corruptum est, sic, ut aliquid integri secum trahat, praecidi debet. Illud quoque aeque perpetuum est, exciso cancro vulnus esse adurendum. Adjice sequentia, ubi de motu, mananteque ex eo sanguine. S. Pacianus in Paraenesi Prudentes aegri medicos non verentur, ne in occultis quidem corporum partibus, etiam secaturos, etiam perusturos. Meminimus quosdam remota etiam et verecunda corporum non erubescentes, in ferro, et cauterio, et gravissima illa pulveris mordacitate, durasse. Et quantum est illud, quod homines praestiterunt? Peccator timebit? peccator erubescet perpetuam vitam praesenti pudore mercari? et offerenti manus Domino vulnera male tecta [Col. 0421B] subducet? Inferius etiam eodem simili saepius utitur.

Cicatricem scindit vulnus. Baluzius testatur in veteri libro fuisse, sed inducta jam cicatrice, scindit vulnus, ubi ille scribendum scribenum censet, scinditur. Ego malim, scindit se, quomodo Virgil. scindit se nubes.

Levi corporis m**. Motu bene reponere videtur Baluzius: amplius vero requirit syntaxis, ut scribas, vulnerato; Galerio nempe vulnerato plus decurrit sanguinis.

Albescit ipse. Id est, pallescit, quomodo pallor albescens dicitur lib. de Ira Dei, cap. 5.

Tenuatur. Ut Virgil.:

Ipsi autem macie tenuant armenta volentes.

Cessere magistri. Ita se emendasse, commentario ad Apotheosin Homeri, scribit ampliss. Cuperus, et hanc esse sententiam: optimos magistros, qui aderant, non potuisse curare Galerium, et propterea [Col. 0421C] ex aliis regionibus alios attractos fuisse. Sicque eumdem alibi sui temporis aruspicum magistrum, inventoris nomine, vel certe veteris aruspicis, Tagem appellasse. Fateor, et me primo intuitu Virgilianos istos versus agnovisse, qui leguntur prope finem libri tertii Georgicorum.

Undique medici nobiles trahuntur. Lact. Inst. VI, c. 4: Quos cupiditas, aut voluptas praecipites trahit. Ammianus, l. XXVIII: Ex praejudiciis variis plures a disjunctissimis regionibus trahuntur.

Apollo et Asclepius. Lactantium etiam in editis maluisse uti Graeco nomine, quam latino, monuit Gronovius, Observ. ad script. ecclesiast. pag. 182. Quod et ipsum facere nonnihil videtur ad asserendum hoc scriptum auctori suo; quippe in quo videamus eodem modo vocem illam recurrere, Asclepius, non Aesculapius.

Malum recidit introrsus. Lact. VI, 17: Neque enim capere videtur natura, ut aliquid in contrarium recidat.

[Col. 0421D] Odoritatem. Mihi videtur fuisse apud Lactantium, odor ita teter, aut odoris foetor. Hegesippus lib. V, c. 2: Omnes artus caesorum civium diro odore foetebant.

Comestus a vermibus. Baluzius legit . . . et urinae comesti a vermibus, exitus nempe. At amplissimus Cuperus, comestus a vermibus est: et in . . . Mihi videntur aptius haec jungi sequentibus, si scribamus comestur; hoc enim melius respondet verbis, solvitur et tollit. Comest activum usurpavit etiam Cicero, teste Nonio, apud quem plura vide. Diomedes grammaticus etiam passivum, quod nunc adhibui, docet fuisse in frequenti usu. In passivo autem, inquit, declinatur edor, ederis, estur; item ambedor, et comedor. Simplex estur occurrit apud Plautum, Ovidium et Columellam.

Cocta et calida animalia. Forsan legendum, incocta et calida animalia . . . . adhuc nempe viva, sed secando [Col. 0422A] aperta, qualia memini a medicis interdum applicari. Sed pro hoc vehementer non pugno.

Inaestimabile. Sic Lact. lib. I, c. 16: Cum hominum vis incredibilis, numerus sit inaestimabilis. Sic inaestimabiles acervi, vulgus inaestimabile barbarorum, et alia illius aevi scriptoribus frequentissima, quibus interdum aestimare, prope idem atque numerare, aut potius de numero conjecturam facere; ut Amm. Marcellino lib. XXXI: Ita sunt caesi, ut ex praedicto numero non plus, quam quinque millia, ut aestimabatur, evaderent.

Tabescendorum viscerum. Tabescendus qua ratione, aut qua analogia dici possit, non video. Pro eo mallet aliquis forsan tabidosorum, quae vox occurrit in Apologetico Tertulliani, cap. 14. Sed Lactantius dicendi artem diu professus in plerisque multo scripsit castigatius. Verius igitur tabescentium restitui posse auguror; quomodo et Cyprianus de Bono patientiae: Accedit vulnerum vastitas, et tabescentes ac fluentes artus edax quoque vermium poena consumit. Aut, si neque [Col. 0422B] hoc satis placet, tabe exesorum.

Pernicies fecunda. Eleganter et proprie; nam pernicies a pernecandis aut partibus, aut corpore toto dicitur: unde conjungitur saepe cum peste, saluti autem opponitur. Sic Div. Inst. lib. VI c. 24: Ergo satius est, aut effundere conscientiam, aut nos ipsos ultro aperire animum, et perniciem rescissis vulneribus effundere.

Inflata discreverat. Id est, decreverat, contractior, sive brevior facta. Glossae veteres, discrescere, .

Annum perpetem. Lactantius lib. VII, cap. 26: Tunc per septem annos perpetes intactae erunt sylvae. Habes etiam apud Sulp. Severum, Dialogo I item Mamertinum in panegyricis aliquoties, et alios.

Novi doloris urgentis. Scribendum puto: Nova vi doloris urgentis, aut, urgente per intervalla. Cyprianus ad Demetrianum: Tunc torquendus fuissem, tunc ad confessionem criminis vi doloris adigendus. Am. Marcell. l. XXXIX: Sensit immensa in quadam urgente [Col. 0422C] morborum, ultimae necessitatis adesse praescriptum.

Satisque pro scelere facere. Lact. lib. V, cap. 13: Ut pro facinore suo satis faceret; lib. VII, cap. 1: Satis et huic parti faciamus.



IN CAPUT XXXIV.

Primi . . . . constituerant. Non quod auctores exstitissent, aut conditores primi: sed quod ea prius firmaverant et sanciverant cum caeteris; id enim saepe est constituere, si qua disjecta sunt, reponere, et firmiore statu roborare. Unde et Eusebius vertit, .

Sibimet leges facerent. Duo capita sunt criminis, quae objicit. Primum, quod in re divina suas quasdam leges sequerentur, rejectis et damnatis publicis. Alterum, quod hetaerias, sive coetus facerent, in se quidem innoxios plane sanctosque, sed imperatoribus tamen prorsus invisos, quibus nihil magis suspectum, [Col. 0422D] quam injussu ipsorum facta collectio hominum, quocumque demum ea titulo fieret. Assentior autem amplissimo Cupero, in praecedentibus agi de facta secessione ab ethnicis; in sequentibus vero, nec christianorum Deum observare, ad haereses respici.

Quas observarent. Ad rem divinam spectat haec vox. Cyprianus epist. 10: Contempta Domini lege et observatione, quam iidem sancti martyres et confessores tenendam mandant. Arnobius lib. I: Sine ulla aliqua sollicita observatione sacrorum. Vide illic notata ab Heraldo, p. m. 41 et 42.

Multi periculo subjugati. Eusebius: , , , . Hic non sunt objecti discriminibus, ut [Col. 0423A] vertunt, sed ut Lactantius, aut potius ipse Galerius habet, subjugati periculo, id est, penitus victi, deque constantiae gradu dejecti, et turpiter subacti. Id enim est interdum, quod etiam ex polluce liquet, qui conjungit , , , lib. IV, cap. 6. Exemplaque sic loquentium exhibita sunt ab aliis. Eodem modo utuntur verbo deturbandi veteres; quos inter Ammianus Marcellinus lib. XXIX: Abcessit innocuus, Pasiphilo eximente philosopho; qui, ut eum mendacio injusto perverteret, crudeliter tortus, de statu robustae mentis non potuit deturbari. Caeteri vexati, afflicti et sollicitati, ( sic interpretandos puto) in statu suo manserunt: sive, ut ipse ait, quod vertere simpliciter, ut opinor, licet, diversas mortes, aut si mavis, supplicia varia subiere. Cum autem verosimile non sit, Eusebium, qui caetera hujus edicti tam apte expresserit, in hoc uno procul recessisse, legendum, pro deturbati, arbitror, indeturbati, aut certe verba aliquot excidisse.

[Col. 0423B] Contemplationem nostrae clementiae. Cyprianus ep. 54: Quod credimus vobis quoque paternae misericordiae contemplatione placiturum. Pacianus epist. I: Nemo episcopum hominis contemplatione despiciat honestatis merito censetur. Et sic illo aevo passim loquebantur.



IN CAPUT XXXV.

Et Maximino iterum. Ad hunc locum conciliandum cum scriptoribus caeteris, quorum alii dicunt, Maximianum Galerium hoc anno solum fuisse consulem, alii Licinium habuisse collegam, nondum quidem aliud quidpiam inveni aptius, quam ea, quae in haec diligenter inquirens Antonius Pagius tradit. Illum igitur in hisce si placet sequi, initio quidem anni Galerius solus consul processisse dicendus est; paulo post autem Licinium sibi adjunxisse collegam; kalendis maiis Maximinum adscivisse; nempe quia consulatus imperatoriae majestatis esse quaedam accessio deberet; et hunc adeo consulatum non ordinarium, [Col. 0423C] sed suffectum fuisse, quemadmodum et ante Licinii. Imo et priorem consulatum Maximini fuisse suffectum, gestumque post Constantium Chlorum et Maximianum Galerium novos Augustos, et anno 306 ordinarios consules. Haec, inquam, sive omnia, sive ex parte recipimus, manet tamen illud novum et prope singulare in hoc loco, rationem suffecti consulatus ita haberi, ut ejus causa Maximinus iterum consul dicatur. Verum de his alias fortasse operosius.

Carcer . . . pro domicilio. Lactant. lib. VI, c. 10: Sed frondes et herbam pro cubilibus, speluncas et antra pro domibus haberent.

In manu traditis. In veteri Bibliorum versione latina hoc genus est frequentissimum. Gen. XXX, XXXV: Cunctum autem gregem unicolorem tradidit in manu filiorum suorum; cap. XXXIX: Qui tradidit in manu ejus universos vinctos, qui in custodia tenebantur; I Sam. XXIV, v. 11: Quod tradiderit te Dominus in manu mea; II Paral. XXXIV, 10: Tradiderunt in manibus [Col. 0423D] eorum, qui praeerant operariis. Notum vero est etiam Ciceronem dixisse, veni in senatu, et Varronem, qua in Caelio monte itur; qualia tamen adolescentibus non temere sunt imitanda. Multo frequentiora haec fuere posterioribus saeculis; observatque pluscula Vorstius in pereleganti scriptore Sulpitio Severo. Unde nec Lactantius refugit, lib. III, c. 3: Quae in rerum natura cadunt; l. IV, c. 17: In terra toto et corpore et ore projectum; de Opif. Dei, cap. 2: In ea sunt relegata regione.

Membra defluerent. Instit. lib. III, c. 1: Mendacium vero specie placet aliena; quia per se corruptum vanescit ac defluit, nisi aliunde ornetur; cap. 20: Corpus relictum ab anima defluit.

Nicomediae mensis ejusdem. Legendum, Idque cognitum Nicomediae medio mensis ejusdem. Idem firmavit postea per litteras suas illust. Cuperus.

Kalendis martiis impendentibus. Recte Baluzius intelligi [Col. 0424A] docet kal. martias anni sequentis, si modo hanc narrationem praestamus esse integram, quae hoc capite exhibetur. Nam si mense maio cognita fuit Nicomediae mors horrenda Galerii, utique kalendae martiae potuerunt eo anno amplius impendere. Quod ut annotarem, factum est per dubitationem viri cujusdam politissimi, sed in hoc, ut ipse fatetur, festinantis. Ac fieri potest, ut necdum mentem ejus satis perceperim.



IN CAPUT XXXVI.

Ad praesens. Lactant. lib. VII, c. 6: Et quae aliae nonnisi ad praesens valent; cap. 10: Vitia omnia temporalia sunt; ad praesens commoventur; cap. 15: Quamvis ad praesens virtutem Dei hominibus ostenderet; de Ira Dei, c. 21: Non ad praesens noxium quemque punit.

Sustollit censum. Reponendum putavi, sustulit, cum praecedat, ut conciliaret. Parum tamen interesse nunc arbitror, cum idem sit verbum Lactantio perusitatum; [Col. 0424B] ut l. II, c. 5. Itaque multi philosophorum religiones sustulerunt; l. III, c. 5: Recto ergo aliorum sustulit disciplinas.

Diversas ripas armati tenebant. Observa ripas dici Propontidis littora, praesertim ad angustias Bosphori. Sic Plin. IX, c. 15: Thunni dextra ripa intrant, exeunt laeva. Plura vide apud illust. Heinsium, add. not. in Ovid. epist. 6, v. 54.

Communi tutelo. Baluzius ad haec: Hanc vocem non reperi alibi; fortassis est corrupta. Omnino corruptam esse et ego censeo, scribendumque pro ea titulo. Nam communi imperatorum nomine data Christianis haec pax fuit, uti liquet ex edicto, apud Eusebium in fine libri octavi. Ovidius:

Te satis est titulum mortis habere meae.

Et alibi:

Utilitas tua sit: titulus donetur amicae.

[Col. 0424C] Auctor elegiae ad Liviam:

Et titulum belli dux duce fratre tulit.
Legum latarum titulos habes apud Corn. Tacitum, Annal. I, c. 8: Administrationis titulum apud Symmachum, lib. X, epist. 4, et similia apud alios.

Sacerdotes maximos. Parabam ego, quinam fuissent illorum temporum aut antecedentium Asiarchae qui sive sacerdotes maximi, paulo fusius exponere: sed non sinunt labores academici alii, qui me nunc tenent districtum. Et praestiterunt in his multa jam ante viri longe doctissimi Seldenus ad Eutychii origines, et ad recensionem Smyrnensium donariorum, aliique ad marmora Arundelliana, sive Oxoniensia; Dionysius Gothof. ad Leg. 8, D. tit. de Vacatione et Excusat. munerum; Pancirollus ad Notit. Imp. Orient. c. 105.

Provinciis superponeret. Hoc verbum frequentissimum illi aevo; occurrit etiam apud elegantissimum Minuc. Felicem, p. 152. Epicurus ille naturam tamen [Col. 0424D] superponit.

Specie tenus. Nihil frequentius his vocibus sic junctis apud Lactantium; nec attinet, opinor, exscribere. De genere autem hoc crudelitatis, cui clementiae species falsa blanditur, plura idem, lib. V, c. 11.



IN CAPUT XXXVII.

Ut animalia omnia. Signate dixit omnia. Priores quoque technis usi talibus: sed admittebant tamen etiam alias carnes; hic nonnisi superstitione inquinatas. Hujus rei contemplatione primus hoc in venisse dicitur.

Apothecae. Veteribus Apotheca fuit cella vinaria major, aut aliud penu capacius. Apothecas frumenti, vini et olei, habes II Paralip. XXXII. Utitur et Arnobius l. VIII. Ex vetustioribus plura collegerunt alii.

Quibus eos adeo corruperat. Lego, quibus suos adeo corruperat. Ego mox non dubitabam milites reponere, [Col. 0425A] honoratiores nempe intelligens, sive palatinos quomodo vocem eam tempore isto saepe usurpatam esse doctissimi viri jam ostendere. Corruptos autem dicit milites sacrificiis quotidianis, propter epulas sacras, quibus saginati, viliores vereque militares cibos fastidiebant. Plane idem refert de Juliano Nazianzenus; nec mihi dubium est, quin desertor ille, sive transfugam dicere mavis, multa Diocletiani et principum sit imitatus; idque constat ex invectivis sancti illius Patris, quem dixi. Porro scribendum esse expungeret (quomodo jamdudum typis, me curante, expressum est), non expugnaret, vidit etiam illustrissimus Cuperus. Expungi autem nomina, seu debita, cum solvuntur, et homines ipsos sic expungi, notum est ex Tertulliano, qui sic loquitur frequentissime, aliisque etiam vetustioribus; docuitque in Observatione ad script. eccles. Quomodo etiam S. Cyprianus, epist. 38: Cumque ego vos pro me vicarios miserim, ut expungeretis necessitates fratrum nostrorum sumptibus . . . ; ille intercesserit, ne quis posset expungi [Col. 0425B] neve ea, quae desideraveram, possent diligenti examinatione discerni: comminatus sit etiam fratribus nostris, qui primi expungi accesserant.



IN CAPUT XXXVIII.

Quid dicam nescio. Lactant. l. I, c. 21: Nam de infantibus, qui Saturno immolabantur propter odium Jovis, quid dicam nescio; lib. VI, c. 23: Quibus hoc verbis, aut qua indignatione tantum nefas prosequar? vincit officium linguae sceleris magnitudo.

Exprimere pro indignatione. Lego, Exprimi ea pro indignatione. CUPERUS.---Haec conjectura, quae vera certaque esse videtur, arridere quidem potest satis: sed obstant voces, pro indignatione sua; nec enim satis commode diceretur: Cupiditas pro indignatione sua non potest exprimi, nisi forsan pro indignatione, legamus indignitate. Sed mihi videbatur minore mutatione legendum (dummodo pro his, meminerimus scriptum ais, id est, animus): Et tamen animus verbis exprimere pro [Col. 0425C] indignatione sua rem non potest: aut, animus his verbis; et loco lacunulae, rem foedissimam, aut ejus generis quidpiam.. Ita ego, antequam advenissent litterae optimi doctissimique hujus nostri. Nunc arbitrium totum ipsi et lectoribus defero.

Nobilibus foeminis. Augebat indignitatem rei, quod nobiles essent. Nam servile prorsus, et liberis corporibus detestabile erat, sic considerari. Servitia sic solebant a mangonibus inspicienda sisti licitantibus. Vide quae ex Suetonio et Martiali protulit doctissimus et celeber D. Rappoltus ad Horatium, pag. 600 in hanc sententiam.

Virgines imminutas. Emendat Baluzius lib. extremo, invitas, quod mihi non probatur. Nam et de spurco illo Jove paganorum Lactantius l. I, c. 10: Omitto virgines, quas imminuit; reperiesque similia apud Plautum, et in jure Romano. Quin etiam ipse Cicero, violare et imminuere jus et officium dixit.

Sub tali principe imitabantur. Supple, exemplum, et amicorum (Cuperus), aut, Domini mores, et suorum cubilia [Col. 0425D] impune violabant. Sic de Jove eodem Lactantius, lib. V, c. 6, deque ejus domesticis: Quoniam mores ac vitia regis imitari, genus obsequii judicatur, abjecerunt omnes pietatem; ne exprobrare regi scelus viderentur, si pie viverent.



IN CAPUT XXXIX.

Quam nuper appellaverat matrem. Adoptaverat enim illum maritus Valeriae Maximianus Galerius, ut supra cap. 18, vidimus. Itaque speravit ea, sibi apud hunc tutius fore praesidium, quam apud Licinium, cui commendata fuerat a Galerio. Imaginem hujus Valeriae, Diocletiani filiae, conservant nobis nummi, quorum unum exhibet illustrissimus Spanhemius in opere de Praestantia et usu numismatum; alium D. Patinus, inter imperatorum Rom. num. in aere med. et min. p. 452, etc. In ejusdem honorem pars Pannoniae Valeria cognominata est, Ammiano Marc. teste, lib. XIX.

[Col. 0426A] In matrimonio postulat. Sic Sulp. Severus: Eamque sibi in matrimonio a patre postulans, septem annorum servitio se mancipavit. Ubi vir doctus in matrimonium reponit, fassus tamen alibi talia apud Sulpitium crebra esse. Vide quae notavi supra ad c. 35: in manu traditis.

Amicas ejus. Ut amicos principum, ita Augustarum amicas hic dici licet notare. Redi ad cap. 6. Eodem spectant infra memoratae comites.



IN CAPUT XL.

Cujus consilio sibi neg. Recte emendare videtur amplissimus Cuperus, Ejus consilio negatam.

Praesidi Eratineo. Forsan Eratino, ut sit Graecum , quod idem ac .

Non minus Augustae proxima. In exemplari Parisiensi mendose, non nimis. Proxima autem, ut apud Lactantium, l. I, c. ult.: Ulysses eodem gradu proximus fuit. Ita etiam Apuleio oppido proxima humanitas, et similia. Vide Soceri mei notas ad [Col. 0426B] Phaedri versum,

Negabat illa se esse culpae proximam.

Dum quae jussus. Exciderunt forte, jussus a mala bestia erat, loqueretur. CUPERUS.

Promoti militari modo. Ita putabam haec jungenda esse, quasi diceret, eos ritu militari productos fuisse, haud secus, ac solebant milites sub tribuno, aut centurione ducere damnatos. Nunc non adversabor, si quis malit, militari modo instructi, propter ea quae sequuntur.

Bile mens essagitarii. Prior conjectura Cl. Baluzii, milites et sagittarii, satis ipsa refutat se, cum nihil attinuisset dicere, milites militari modo promotos, aut instructos fuisse in actu tali; hoc enim per se facile intelligi posset. Alteram, velites et sagittarii, fateor me aliquandiu tenuisse; eo quod et Pacatus in panegyrico, cap. 35, et Am. Marcellinus locis pluribus eorum meminerint, ut quorum etiam illo saeculo in [Col. 0426C] bello non exiguus fuerit usus. Prae caeteris huc facere videbatur, quod historicus ille lib. XXIV, p. m. 264 et 271, stipatores Juliani velites fuisse dicat. In praesens tamen placet magis, militari modo instructi vigiles et sagittarii, aut, vigiles et Cretenses (aliudve hujus loco) sagittarii. Colligebantur vigiles ex variis corporibus artificum, uti constat ex legibus Romanis, quas habes apud Pancirollum ad Notit. imp. Orient. cap. 27, et consultos juris alios: apte igitur dicuntur promoti, aut instructi militari more, cum ipsi milites non essent, adjunctos tamen sibi haberent sagittarios. Et videor alibi legisse, dimidiam partem eorum, qui vigilias aut praetenturas in provinciis agerent, milites fuisse Romanos; reliquos collectos ex oppidanis, aut provincialibus aliis. Sed nunc festino ad alia.



IN CAPUT XLII.

Senis Maximiani. Quemadmodum imagines eorum, qui jam capessiverant imperium, mittebantur in provincias, [Col. 0426D] et a magistratibus populisque excipiebantur cum veneratione, quod supra dictum ad cap. 25, possetque firmari pluribus: ut cum dicit Zozimus lib. II, c. 9, Romae Constantini imaginem , pro more exhibitam, Maxentio bilem movisse; narratque idem cap. 12, eumdem, cum sibi constabilitum putaret imperium, misisse in Africam, qui imaginem ejus circumferrent; quaeque alia afferri possent ex aliis: ita a non paucioribus traditum, imagines eorum e signis militaribus detractas, et dejectas statuas fuisse, quorum res vehementer displicuere, damnataque post mortem fuit memoria. Hoc de Maximino Thrace, ejusque filio, narrat Herodianus lib. VIII, c, 5, et ex eo Jul. Capitolinus in Maximinis, c. 23, et in Gordianis c. 9. De Maximiano Herculio refert id Eusebius lib. VIII, c. 13 extremo, quasi primo huic ea contigisset ignominia: sed hoc accipiendum de principibus eorum temporum putat Valesius. Eodem igitur modo licebit, opinor, tueri, quod [Col. 0427A] noster dicat, hoc Diocletiano primo evenisse, ut vivus imagines suas statuasque aboleri videret. Nam hoc simpliciter verum non esse, vel ex eo patet, quod Tacitus lib. III Hist. c. 13, Vitellii imagines direptas, et c. 85, ipsum Vitellium inter caeteras contumelias cadentes statuas suas contueri subactum narret. Verum ut hoc potius, quod instare videtur, agamus, verba haec a blattis et carie non arbitror evasisse illaesa. Nam et bis dicitur idem, amborum imagines fuisse depositas, nec caetera satis apta et concinna videntur. Paulo melius se habebunt, si legerimus, Imagines ejus, cum quo pictus esset; et pro, Et quia, etenim quia senes ambo simul plerumque picti erant. Ac fortassis in principio etiam, pro eodemque tempore, eodem quoque tempore, scribendum.

In odium vitae dejectus. Utique Lactantius neutiquam scripsit, ad humilem vitam dejectus, et in odium vitae dejectus, uno eodemque in loco. Somnolenti librarii repetunt interdum voces, cum sequi debuit alia similis soni. Loco igitur posteriore adductus, aut [Col. 0427B] deductus, repone; quomodo et Cicero deducere aliquem in fletum inque misericordiam dixit.



IN CAPUT XLIII.

Unus jam supererat. Maximinum intelligi satis liquet ex sequentibus. Verum an evidens ratio sit Antonii Pagii. Maximinum interiisse anno Christi 313 non, ut alii dicunt, A. 314, quia Lactantius nonnisi narrato Diocletiani exitu, de morte Maximini agit, quem Diocletiano constat fuisse superstitem, alios velim dispicere. Adi, si vacat, opus laudatum, pagina 248.

Cum haberet aemulationem. Lactantius de Ira Dei, c. 13: Nisi accedat sapientia, per quam habeant malorum rejectionem. Hieronymus ad Nepotianum: Habeto prudentiam, justitiam, temperantiam, fortitudinem. Spartianus in Hadr. cap. 5: Tantum clementiae studium habuit.

Et ipse legatos. Suspicor fuisse, Ergo et ipse legatos ad urbem misit occulte. Et ipse, puta, non secus, ac [Col. 0427C] amice conspiraverant inter se Constantinus et Licinius.



IN CAPUT XLIV.

De Mauris atque Italis nuper extraxerat. Usitatius, contraxerat. Arbitror tamen et alterum alicubi locum habere.

Ad utrumque paratus. Virgilii est:

Fidens animi atque ad utrumque paratus.

Aen. II, vs. 61. Alterum:

. . . . Neque his fuga nota, neque illis.
quod paulo post sequitur, habes Aen. lib. X, vs. 755.

Commonitus in quiete Constantinus. Multa ad hunc locum amplissimus Cuperus, quae cum lectoribus euriosis placitura esse non dubitem, tanto pauciora erunt, quae a me nunc adjicientur. Ac de veritate hujus historiae cum nemine serram longae contentionis ducere velim, probe memor eorum, quae se narrat Eusebius ab ipso Constantino audivisse; item eorum [Col. 0427D] quae pie dicuntur ab his, qui monent satis probabile habendum, Deum, ut primam christianae religionis originem plurimis, ita ejusdem sub Constantino latissime propagandae progressum, saltem hoc uno, si non et pluribus miraculis adjuvisse. Verumtamen in talibus, non quid hominibus, sed quid Deo fuerit visum, unice spectandum arbitror; adeoque quid vere factum in historiis non dubiae fidei narretur, non quid humani judicii imbecillitas conveniens futurum fuisse arbitretur. Ergo si, bona cum pace secus sentientium, licebit mihi in hoc aliquid autumare, existimo apparitiones duas, secundum loca, modum et tempora multum diversas, misceri in unam. Cum Julianus coelestis sacramenti desertor nefarius, gregem Dominicum vafritie pariter et crudelitate summa vastaret, inque eum rabiem quoque Judaeorum concitaret, non in vestimentis modo hominum, uti testantur plurimi, sed et in coelo signum crucis, et hoc [Col. 0428A] quidem splendidissimam in faciem emicuisse, narrant auctores non levis fidei. Ex quibus audiamus, si placet, unum, Nazianzenum nempe, notae sanctitatis et constantiae Patrem. Invectiva in Julianum secunda is ita loquitur: (Deest vox in Ed. Gr. Lat. Par. A. 1630) , , , , , , . (Eadem habet hoc loco , pro ) (Eadem ) . Hoc si reclamante veritate scripsisset Gregorius, eopse propemodum tempore, quo facta ferebantur, quam male consuluisset pietati christianae! Mea igitur opinio est, vidisse quidem etiam Constantinum crucis figuram in somnio nimirum divinitus profecto. Sin vero vidisset etiam in coelo, vix tacuisset hoc loco [Col. 0428B] tam opportuno Nazianzenus; vix omisisset Lactantius; aut certe clarius et magis dilucide narrasset. Posset etiam dici, satis visum Deo, pium imperatorem, et ad fovendam religionem sanctam impigre omnia facientem, apparitione gratiosa per quietem monere atque instigare: Paganis vero et Judaeis ad disturbandos impios conatus majore opus fuisse terrore. Sed veniam mihi dent altius haec rimari atque excutere soliti, si non satis perite videor in his versari. Eusebium fusius de viso isthoc differentem cum forte legerem, videbar mihi tempus, quo contingeret illud Constantino, videre clarioribus ab Eusebio ipso verbis designatum, quam visum id est interpretibus, viris me partibus multis doctioribus. Ait Eusebius lib. I de Vita Constantini, c. 28: , , hoc imperatori, monstratum fuisse. Nec multo aliter vel Nicephorus, vel Socrates, Zonarasve. Pugnare videntur illis haec duo, de meridie, sive circa meridianas horas, et inclinante in vesperam die, cum sint eadem. Nam [Col. 0428C] Isidorus lib. XX, c. 3, diserte ait, id etiam tempus meridiem appellari, quod post medium diem est; et Censorinus de Die nat. cap. ult. de meridie id factum dici, quod factum est ante supremam, id est, ut plurimi exposuere, ante occasum solis. Nam et in XII Tabulis scriptum erat, sol occasus suprema tempestas esto. Plaetoria tamen (lex alii legunt praetoria) tempus jussit esse supremum, quo praetor in comitio supremam pronuntiavit populo, teste Varrone de L. L. lib. V. Hinc dies in meridiem vergere dicitur Ammiano Marcellino, lib. XVI, in Allocutione Juliani. Idem lib. XXXI, p. m. 455: Exorsumque praelium, vergente in meridiem die, tenebrae occupavere nocturnae. Ex his patet, Eusebium isthic non scripsisse pugnantia: sed meridiem dici apud veteres etiam horas occasum solis propius antecedentes sed haec eo tantum spectare velim, ut quodnam tempus ab Eusebio designetur, declarent: de visione ipsa pluribus in praesens agere nec vacat, nec forsitan attinet.

[Col. 0428D] Cumque repente populus. Quae notat ampliss. Cuperus, fateor mihi venisse in mentem, antequam advenissent litterae ipsius: nisi quod pro Cumque, cum, deleta particula enclitica, et loco erant, quod vir ille doctissimus reponit, dabat mihi conjectura mea suggerebat, aut edebat. Quod posterius si cui probatum fuerit, pro debita, forsan legendum elata, aut sublata voce. Circenses autem solemne munus natalibus principum, sive eos, principes darent populo, sive senatus populusque honori dicaret principum. Jul. Capitolinus in Antonino Pio, c. 5: Circenses natali suo dicatos non respuit, aliis honoribus refutatis.

Manus Dei supererat aciei. Biblica haec phrasis esse videtur. Vide Ps. XXXVIII (lat. XXXVII), 2; Ps. XXXIX, 11, etc.

Proterretur. Opinor ego vocem miles huc reponendam esse.

Primi nominis titulum. Ex amplissimi Cuperi ad hunc locum conjecturis amplector eam, quae statuit [Col. 0429A] Constantino nominique ejus primum inter Augustos illos locum.



IN CAPUT XLV.

Hyeme quam cum maxime saeviente. Saepius illo quam remoto, aut subaudito, dicunt cum maxime, quod valet, in praesenti, hoc tempore, ut volunt viri doctissimi. Ferri tamen posse etiam hanc lectionem puto, scilicet, pro hyeme tam saeviente quam cum maxime.

Mansionibus geminatis. Id est, ita ut quotidie tantum itineris conficerent, quantum alias biduo. Nam mansio sumebatur ut plurimum, pro unius diei itinere, videlicet quia mutationes veredorum. ac diversoria, ubi manerent, ad certam stadiasmi rationem sic erant disposita, ut singulis mansionibus responderent singulorum itinera dierum; nisi quod camelorum aquationes interdum variarent. Sed vide plenius haec explicantem Salmasium, Exercit. Plin. ad Solin., pag. 494, 495.

[Col. 0429B] Vis aut promissa. Suspicor scripsisse Lactantium: Nec tamen quicquam aut vis, aut promissa valuerunt.

Jam secunda mansione tenente. Mallet clariss. Baluzius: Jam secundam mansionem tenente, distantem. Nequaquam assentior; alterum enim, Licinio secunda mansione tenente, sic dictum accipio, ut illud Livii, l. XXXII, c. 7: Qua abscissae rupes erant, statio paucorum armatorum tenebat. Quomodo et alibi locutum esse Livium docuit Gronovius ad lib. XXIV, c. 3. In caeteris paulo felicior conjectura videtur editoris primi; totumque hoc ita refingendum puto: Nec enim poterat ulterius, Licinio jam secunda mansione tenente, distante millibus totidem; hic itaque collectis ex proximo quantis potuit militibus, pergebat obviam Maximino. Quantis, pro quot; quomodo non illa tantum aetate dicebant frequentissime, sed et sua Propertius, lib. I, Eleg. 5:

At tibi curarum millia quanta dabit?



IN CAPUT XLVI.
[Col. 0429C]

Notarium jussit. Notarios tempestate illa Augustorum, exceptores, praesidum acta qui scriberent, fuisse dictos, accuratissimus Valesius docet ad Am. Marcell. lib. XIV, apud quem plura vide.

Summe Deus. Fallor, an huc respicit Constantinus apud Eusebium, libro de Vita ipsius quarto, c. 19, cum militibus, qui nondum susceperant salutarem christianae fidei doctrinam, sancita lege praecepit, ut Dominicis diebus in campum purum procederent, et precationem, quam antea didicissent, simul omnes signo dato ad Deum funderent. Sensus quidem formulae precum non longe abit: , , , , et reliqua.

In libellis pluribus. Libelli sunt chartae breviores; et hoc aevo ponebantur interdum pro epistolis, ut ab eodem Valesio observatum est ad Am. Marcell. lib. XVI, secus ac tempore Ciceronis usurpabant, monente [Col. 0429D] ad epistolas ejus (lib. II, epist. 11) Paulo Manutio.

Per praepositos. Hos praefuisse cohortibus putant viri doctissimi, perinde ac tribunos; tribunis autem inferiores habitos, quod ex Veget. lib. II, c. 12, colligunt. Josephus vertit; itemque Apuleius, millenorum armatorum duces. Plura alii.

Statuit imperator praelium diei kalendarum Maiarum. Forsan voluit in diem, aut ad diem. Quid si legerimus, statuit imperator praelio diem kalendarum Maiarum? Puto tamen ferri utcumque etiam posse, statuere illi diei praelium, constituere in illum diem praelium.

Quem vocant Serenum. Id est, placidum, quietum, ventis carentem. Claudianus de Raptu Pros. lib. III, v. 232:

. . . . Cum rore serenus
Albet ager.
[Col. 0430A] Ubi similiter serenus a Gulielmo Pyrrhone placidus exponitur. Quomodo et Glossae veteres, Serenus, .

Ter dicta. Ternarium numerum amasse in precibus videntur veteres Christiani, non tam imitatione prava Paganorum, quam ad memoriam sanctissimae in Deo Trinitatis; quod diserte ait Cyprianus de oratione Dominica, videorque etiam apud alios legisse. Ter etiam cantari audivit puer ille, cujus meminit Nicephorus lib. XIV, c. 46, post diros terrores terrae motuum, congregatis ad supplicationes Christianis, sublimis raptus, et paulo post redditus mortalium coetui, sed eidem rursus per mortem ereptus; ter, inquam, cantari audiverat haec verba: , , , . Quod fere idem canitur etiam hodie ab orthodoxa Ecclesia, et in lingua nostra. Habuit et Latina Ecclesia.



IN CAPUT XLVII.

A paucis metebatur. Plane veram hanc lectionem [Col. 0430B] esse censeo. Lactantius lib. VII, c. 15: Tunc peragrabit clades orbem, metens omnia, et tamquam messem cuncta prosternens. Hieronymus ad Heliodorum: Ecce bis acutus gladius, ex ore procedens regis, obvia quaeque metit. Virg. Aen. X:

Proxima quaeque metit gladio, latumque per agmen
Ardens limitem agit ferro.
Plura illustris Heinsius ad Ovid. Metamorph. lib. V, vs. 104.

Nemo nominis . . . memor. Solebant in praeliis duces, sicubi segnius rem geri viderent, nominatim suos compellare, ut ostenderent quemlibet eorum sibi notum esse, nec defore laudes et praemia, prout cujusque virtus meritumque spectaretur. Sed hic, omnibus immisso divinitus terrore trepidantibus ars illa nihil profecit.

Una nocte atque una die. Subjice fugiens; nam sine illo, aut simili verbo, haec cum sequentibus non cohaerebunt, ubi dicitur pervenisse Nicomediam nocte [Col. 0430C] alia, id est altera seu proxima.



IN CAPUT XLVIII.

Quod quidem divinitas. Haec sana non esse vel ex eo perspici potest, quod non conveniunt: Quod quidem divinitas placatum ac propitium possit existere. Scribendum esse puto: Quo quicquid demum esset divinitatis in sede coelesti. In Eusebio nunc occurrit: , , . Ubi videri legendum, , , cum indicassem amplissimo Cupero, fassusque essem ambigere me, possetne ratione quadam ferri in Lactantio, quo quicquid esset divinitas in coelo, hoc nobis esset propitium; quasi diceret: Sive cum his, sive cum illis, de natura numinis fuerit sentiendum, numen utique nobis propitium esset, in hunc modum mihi respondit: »Recte perspexisti, in verbis, quo quidem divinitas . . . ulcus latere. Et primo quidem Eusebium non aliter [Col. 0430D] scripsisse, quam , Graecae linguae persuadet genius; deinde apud Lactantium vestigiis tuis Eusebiique verbis insistens repono, quo quicquid divinitatis in sede coelesti. Nam si divinitas retinetur, ad nullam vocem potest referri placatum ac propitium; et ita loquuntur imperatores, quia Christianorum Deum et ethnicorum deos intelligunt. Sic paulo post: Ut possit nobis summa divinitas, cujus religione liberis mentibus obsequimur, in omnibus solitum favorem benevolentiamque praestare. Id est, tam Christus, quam Gentilium numina.« Haec ille. Sed scrupulum injicit alium Nicephorus, qui ut in caeteris plerisque sequitur Eusebium, ita in hoc quoque edicto, quod lib. VII, c. 41, refert, rarius ab eo discedit. Is igitur haec verba sic concipit: , . Verum huc magis inclino, apud Nicephorum quoque legendum video enim plurimis in locis corruptum, haud dubie descriptorum vitio; mirorque [Col. 0431A] eos, qui tam splendide illum edidere, non contulisse eum diligentius cum Eusebio, nec ea saltem in quibus manifesta sunt menda, correxisse. Verum hoc levius damnum censendum, in scriptore fidei non ubique optimae. Redeamus igitur ad Lactantium. In quo notent juniores, vocem divinitatis, ex consuetudine istius aevi, pro Deo, sive numine usurpari. Hoc in Tertulliani libris, praesertim illis serius repertis, quos ad Nationes inscripsit, est frequentissimum. Sic in arcu triumphali Constantinus scripsit, se DIVINITATIS. INSTINCTU. DE. TYRANNO. OMNIQUE. EJUS. FACTIONE. JUSTIS. REMP. ARMIS. ULTUM. esse. Inter alios plurimos etiam Salvianus lib. II de Gubern. Dei, sic loquitur: Aspectus divinitatis propitiae munus est conservationis humanae. Adjiciam et illud modo memorati Tertulliani, Apologet. c. 34, quia ad rem quoque ipsam facit: Videte, ne et hoc irreligiositatis elogium concurrat, adimere libertatem religionis, et interdicere optionem divinitatis, ut non liceat mihi colere quem velim, sed cogar colere quod nolim. Idem judicium fuit Joviani imperatoris [Col. 0431B] apud Socratem, lib. III Hist. Eccl.: , . Verum hanc quaestionem plenius agitare aliorum est; itaque plura de ea afferre supersedeo.

Amotis omnibus omnino conditionibus. Conditiones hic vocatae, Eusebio dicuntur, ut egregie observatum Baluzio, quem vide.

Nunc cavere ac simpliciter. Haec quoque corrupta esse facile agnoscet attentus lector, imo et mutilata. Est autem hic eorum sensus (nam de verbis praestare non ausim, cum hoc eruditi omnes minime probaturi sint, si quis paret sua pro veterum verbis obtrudere): Quare scire dicationem tuam convenit, placuisse nobis, ut amotis omnibus omnino conditionibus, quae scriptis prius ad officium tuum datis super Christianorum nomine, laevae prorsus, et a clementia nostra alienae esse videbantur, nunc cavere, ut libere ac simpliciter, et reliqua. Hic ea tantum diverso stylo, sive litterarum forma alia, curavi edenda, quae adjecta sunt [Col. 0431C] ex Graecis. Quod ut constet melius, an opportune sit factum, pluscula Graeca exhibebo: , , , , , , , , .

Quas . . . . honori. Vel quia, etc. Fuisse auguror: Quod a nobis factum est, ut neque honori cuiquam, neque religioni detractum aliquid, aut imminutum esse a nobis videatur, aut certe ejus sententiae quidpiam. Graeca Eusebii: , .

Priore tempore aliquid. Aliqui scribendum. Eusebius, .

Quantocius reddant. Inter voces non latinas habuere [Col. 0431D] quantocius duo viri summi, Vossius et Borrichius. Legitur tamen apud Sulp. Severum, dial. III, cap. 4: Discede quantocius, ne me ob injuriam tuam coelestis ira consumat. Habet etiam Bibliorum vetus interpres, Gen. XLV, 9, Glossae Labbei: Quam ocius, scribe, quantocius.

Etiam vel hi, qui emerunt. Distinguo a superioribus, et suis quaeque locis ita repono . . . . quantocius reddant. Etiam hi, qui vel emerunt, vel qui dono erant (non erunt) consecuti, si putaverint, de nostra benevolentia aliquid, Vicarium postulent; quo et ipsis . . . . Postulare hoc sensu, est desiderium suum, vel amici apud eum, qui jurisdictioni praeest, exponere, docente Ulpiano, lib. I de Postulando. Vide Brisson. de Verb. Signif.



IN CAPUT XLIX.

Sequenti autem Licinio. Necessarium videtur, ut mox legamus, angustias petiit; munimentisque . . . .

[Col. 0432A] Insustentabili dolore. Sic lib. VII Div. Instit., cap. 16: Hic insustentabili dominatione vexabit orbem. Luxuriat in talibus Lactantius, in quo similiter inextricabilis, inexcogitabilis, illibabilis, inviolabilis, ineluibilis, incomprehensibilis, cruciabilis, dissipabilis, ineloquibilis; et alia multa reperies, quorum quaedam extant etiam apud alios.



IN CAPUT L.

Ut eum vixisse cognovit. Inconcinnus sermo; ut eum, Candidianum, vixisse cognovit, immiscuit se ejus comitatui, ut fortunam Candidiani specularetur. Nam aliter, vixisse accipere non possis, quam per , de Candidiano neci jam destinato: verum caetera nimium reclamant. Rectius igitur, ut eum, Licinium, hoc edixisse cognovit, immiscuit se ejus, nempe imperatoris, comitatui. Mox, Qui quia se Nicomediae obtulerat, si legeris, erunt et illa expeditiora.

Agentem in annis octo. Forsan legendum: Agentem in Cilicia annis octo. Sic certe solet Lactantius: ut [Col. 0432B] lib. V, cap. 22: Qui in rebus prosperis agit, impatiens est; lib. VI, cap. 2: Velut in tenebris agenti; de Opificio Dei, cap. 1: Res tuas, in quibus nunc agis. Egit vitam tot annis, habes in Inscriptione veteri:

TIGRINIANO. CONJUGI. BENEMERENTI. PROFUTURA. FECIT. QUI. VIXIT. MECUM. ANNO. XXV. EGIT. AUTEM. VITAM. IN. ANNIS. LVIII. IN. PACE.

In Orientem praecipitata est. Ex epistola illustrissimi Cuperi ad virum item suis suorumque decoribus fulgentissimum, Constant. Hugenium, celsissimo Arausionensium principi a secretis. Cum paucis abhinc diebus fruerer tuo fratrisque colloquio, et de variis antiquitatibus nos confabularemur, incidit, ut fieri amat, mentio libri Lactantii de Mortibus persecutorum, quem t. II Miscellaneorum inseruit Stephanus Baluzius, vel hoc nomine plurimum meritus de Historia Ecclesiastica. Litem viro motam in Galliis affirmabat doctissimus frater tuus ob haec verba cap. 50, Sed [Col. 0432C] prius mater eorum in Orientem praecipitata est, cum ratio et sequentia plane suadeant, fluvium hic signari, et legendum esse, in Orontem. Ego continuo amplius deliberandum esse censebam; et me legisse asseverabam, Orontem appellatum fuisse Orientem. Sed quia numeros tantum tenebam, accipe quae mihi ad locum istum domi annotata sunt. Nunquam certe dubitavi, quin disertissimus Patrum Lactantius scripserit Orontem: verum Oriens, in locum Orontis, per librarios irrepsit ea procul dubio aetate, qua ita loquebantur; nec tam male fecit vir doctissimus, quod repertam in membranis vetustis scripturam retinuerit. Unus enim idemque fluvius intelligitur; et Hegesippus lib. III cap. 5 Excidii, ac Isidorus lib. XIII, cap. 21, Orig. testantur, fluvium hunc Orientem appellatum fuisse: unde et Eustathius Thessalonices episcopus, ad Dionysii Periegesin Orontem interpretatur . , . Verum uti a veritate alienum, Tiberium imperatoris [Col. 0432D] Augusti successorem (nisi tamen posterior aliquis intelligendus sit), hunc fluvium Orontem, cujus jam mentio apud Polybium occurrit, ex Draconte appellasse: ita respicit procul dubio ille ad Orientis vocem; et cum aliis auctoribus excusat aliquo modo lectionem vulgatam quae clare docet, non absque ratione Hegesippum et Isidorum tradere, Orontem dictum esse Orientem. Haec ibi. In litteris vero superiore autumno ad me datis haec adjecit vir doctissimus. Hoc de loco quid sentiam, misi ante. Propertius, ut hoc addam, celebrat Oronteam myrrham; quia illa ex Arabia Antiochiam, celeberrimum Syriae, et ad Orontem fluvium positum emporium, deferebatur. Gaspar Hofmannus (lib. III, cap. 4 Var. lect.) myrrham non a fluvio Oronte, sed a Cypro, in qua regnavit Cynyras, Myrrhae pater, dictam esse putat; Cyprum praeterea fuisse Syriae quondam partem, teste Plin. II, 88, indeque se apud Ovid. Met. X, rescribere:

   [Col. 0433A] . . . . Undique lecti
Te cupiunt proceres, totoque Oronte juventus,
pro Oriente; nec quemquam moveri debere, quod prima in Orontes syllaba brevis sit: tandemque existimat, aroma hoc ab Arabibus semper fuisse petitum; Orontes, teste Plin., VI, 26, populos Arabicos esse, et inde myrrham esse cognominatam. Non perdam tempus his refellendis. Sed Orontes non sunt populi in Arabia, verum Gordiaeis proximi in Mesopotamia. Et quanquam ea in regione Arabes vixerint, et interdum Arabiae nomen se eo usque extendat, tamen myrrha in ea non gignitur. Columellae lib. X, celebratur Achaica myrrha, quia, teste Dioscoride, in Boeotia etiam provenit; quae, uti nosti, Achaiae nomine cum adjacentibus regionibus venit. Haec amplissimus Cuperus. Ne quid autem desideret, quod in praesens queat afferri, studiosus lector, afferram Hegesippi verba ex lib. III, cap. 5, ubi describit Antiochiam: Fluvius eam medius intersecat, qui a solis ortu oriens, non longe ab Urbe mari conditur; quem de originis suae tractu Orientem veteres appellavere, ut vulgo putetur [Col. 0433B] locis nomen dedisse, cum inde acceperit. Cujus fluentis ipso impetu frigidioribus, et zephyris assiduo per ea loca spirantibus, tota civitas momentis prope omnibus refrigeratur, ut Orientis in partibus Orientem abscondat. Eadem legas apud Isidorum lib. XIII, cap. 21. His igitur a viro dignitatis amplissimae copiosissimaeque eruditionis praeclare explanatis, nihil habeo, quod addam, nisi applausum. Eustathii verba non dubie corrupta esse censeo. Typhonem dictum Orientem narrat Strabo: Draconis vero nomen ei datum, usquam, nisi hic, legisse non recordor. Equidem suppetit conjectura, . Sed cum credibile sit, hanc quoque facile Cuperum vidisse, verum ut audacem nimis repudiasse: rectius forsan ab aliis opem certiorem expectabimus. De nomine tractus illius, cujus meminit Hegesippus, ex Constantino de Thematibus omnia possunt nota esse.



IN CAPUT ULTIMUM.

[Col. 0433C] Non corrumperet veritatem. Praecessit ne; quare [Col. 0434A] non, a librario adjectum, delendum censeo.

Respexit in terram. Non modo in extraneorum litteris, quod ostenderunt satis viri docti, elegans hoc loquendi genus est perusitatum, sed etiam in sacris. Deut. XXVI, 7: Qui exaudivit nos, et respexit humilitatem nostram, et laborem, atque angustiam; et vs. 15: Respice de sanctuario tuo, et excelso coelorum habitaculo, et benedic populo tuo sancto. Sic Virgo in admirando illo hymno, , ubi collegit plura Pricaeus. Utitur et Eusebius de hac ipsa pace Ecclesiae reddita, de qua scriptor hic agit, Hist. Eccles. lib. VIII, cap. 16: . Nisi mavis illic ab inspectione, seu visitatione, metaphoram duci, quam fecerunt , sive qui ad res sociorum aut provincialium cognoscendas et constituendas missi erant. De qua doctissimus et celeberrimus Buchnerus ad Hymnum natalitium, quem Christo Servatori cecinit Prudentius.

Ut florescentes ecclesiae perpetuae quiete. Duo doctissimi viri legendum putarunt: Ut florescentes ecclesias [Col. 0434B] perpetua quiete custodiat. Mihi magis ex consuetudine temporum illorum scribi posse videtur: Ut florescentis Ecclesiae perpetuam quietem custodiat. Non enim nisi de una illa et vera agit Ecclesia. Caetera quoque sic fuerint convenientiora stylo Lactantii; ut lib. VI, c. 10: Ut quietem noctis tutam sibi faceret; lib. 7, cap. 2: Piorum animis ad beatam vitam revocatis, quietum, tranquillum, pacificum, aureum denique, ut poetae vocant, saeculum, Deo ipso regnante, florescat. Amabile vero quietis nomen Romanis Romanorumque principibus vehementer placuit, ut ex nummis liquet, aliique ostenderunt. Inter alios hoc amavit et Constantinus Magnus (ne de paganis dicam), qui in arcu triumphali nummisque, LIBERATOR URBIS, FUNDATOR QUIETIS vocatur, alibique PACIS, aut QUIETIS PUBLICAE dulcissima exhibet nomina. Faxit DEUS OPT. MAX. ut omne christianum nomen, pace et quiete solida ac diuturna, nominatimque ut cum REGE pio, forti, felice, patria nostra jam dictis aliisque [Col. 0434C] bonis propriis et perpetuis aeternum efflorescat.



[NOTAE NICOLAI TOINARDI IN LIBRUM DE MORTIBUS PERSECUTORUM.]




[Col. 0433]
NICOLAI TOINARDI MONITUM LECTORI.

Ex quo ea, quae in his notis ad cap. 4, de Sabbato magno, deque BB. Polycarpi ac Pionii passionibus, fere animi gratia scripsi, typis mandata sunt, operae pretium duxi profiteri, probabiles admodum mihi videri sententias illas duas, quae pluribus a me alias exponentur: nempe Sabbato ipso magno Judaico, id est, quod decimam quartam lunam paschalem proxime praecedit, Polycarpum martyrium fecisse die 26 mensis [Col. 0433D] Martii (prout in Actis), et quidem anno Christi [Col. 0434C] 147; Pionium autem comprehensum fuisse Sabbato quoque magno, die 22 Martii anni 251, et martyrio fuisse affectum die 12 septimi Asianorum mensis, qui supradicto 251 anno in Sabbatum, atque in 5 diem Aprilis incidit.

Iis, qui hanc tuebuntur sententiam, nulla erit habenda consulatuum ratio, utpote Actis proconsularibus perperam adjectorum.




[Col. 0433]
NOTAE TOINARDI AURELIANENSIS IN LIBRUM DE MORTIBUS PERSECUTORUM.



IN CAPUT PRIMUM.
[Col. 0433D]

Ecce addetur his omnibus adversarius: et restituta per orbem tranquillitate, profligata nuper Ecclesia rursum exurgit. V. C. Joan. Bapt. Cotelerius Ecclesiae [Col. 0434D] Graecae monumentorum, Parisiis anno 1681 editorum, pag. 528, in notis legendum jubet: Ecce adteritur his omnibus adversarius; aperto, ut ait, sensu et scita antithesi ex adteritur et exsurgit. Eximiam viri eruditissimi, mihique olim conjunctissimi, emendationem [Col. 0435A] tum bono omine meas inter notas principem hic exhibendam duxi, tum ne in peregrino loco latens, Lactantii studiosis maneret ignota.



IN CAPUT II.

Extremis temporibus Tiberii Caesaris, ut scriptum legimus, Dominus noster Jesus-Christus a Judaeis cruciatus est, post diem decimum kalendarum Aprilis, duobus Geminis consulibus. His paucis in verbis error non unus. Primus quidem est ex librarii oscitantia, ita ut pro ante, irrepserit post. Hic enim legendum puto, ante diem decimum, ut ipse Lactantius habet alio in loco, scilicet Institutionum, lib. IV, cap. 10, ubi de Judaeis ait: Exinde Tetrarchas habuerunt usque ad Herodem, qui fuit sub imperio Tiberii Caesaris, cujus anno quinto decimo, id est, duobus Geminis consulibus, ante diem decimum kalendarum Aprilium Judaei Christum cruci affixerunt.

Clarissimus Stephanus Baluzius, hujus tanti thesauri diligentissimus editor, Parisiis anno 1679, in [Col. 0435B] notis ad superius cap. 2 negat contrarietatem esse ullam inter duas istas loquendi formulas, post et ante diem decimum, fretus auctoritate Pauli J. C. D. de Verb. Signific. L. Anniculus CXXXII. Vide ejus verba.

At clariss. Henr. Norisius ingentis Cenotaphiorum Pisanorum operis Venet. anno 1681 editi, pag. 345, hanc sententiam confutat; atque ex ipso Pandectarum autographo, Florentiae asservato, germanam verborum Pauli lectionem profert his verbis: Ante diem decimum kalendarum post diem decimum kalendarum; neque utro enim sermone undecim dies significantur. Deinde ait:

»Ex hac autem germana lectione textus, Ricciolii opinio refellitur . . . . Etenim illa verborum Pauli recitatio optimum sensum habet, et verissima est, quamvis non iisdem jurisconsulti verbis expressa. Idem enim, lib. CXXXIV, D. De Verbor. significat. ait: Anniculus non statim ut natus est, sed trecentesimo sexagesimo quinto die dicitur, incipiente plane, non exacto die. Itaque qui inchoato extremo anni die moritur, [Col. 0435C] ut inquit lib. CXXXII, anniculus amittitur; quod probat argumento a vulgata loquendi consuetudine ducto, qua dicentes, ante diem decimum kalendarum, ipsum diem termini, nempe primas sequentes kal. computamus, non autem diem undecimum, qui kalendas sequitur, nempe diem secundum mensis [(1) 1Kb] . Quare, inquit jurisconsultus, etiam anniculum amitti, qui ipso die trecentesimo sexagesimo quinto incipiente plane, non exacto, amittitur; neque necesse est amitti die primo anni insequentis. Itaque constat auctore celeberrimo jurisconsulto, ea vulgata dicendi formula, Ante diem decimum kalendarum, non siguificari undecim dies, sed tantum decem, ipsis kalendis computatis.«

Tandem, insequenti pagina, post relatam utriusque loci Lactantii per clarissimum Baluzium conciliationem, idem Norisius subdit: »Verum doctissimi interpretes secus Pauli textum intelligunt. Antonius Augustinus, lib. IV Emendat.ad laudatam legem Pauli ait: Ante diem tertium nonas, et tertio nonas, et die tertio post kalendas [Col. 0435D] idem esse deprehenditur. Haec Cujacii verba in adversariis olim notavi: Post diem decimum kalend. significatur dies decima post kalendas, ut ipsae kalendae computentur. Ergo post diem decimum kalend. Januarii, id est IV idus Januarii. Recte notat P. Manutius in epist. 12 lib. III Familiarum Tullii, ante diem tertium nonas, veteres Latinos dixisse, id est, tertio die ante nonas; nam cum dicitur tertio nonas; concisa locutio est; subintelligitur enim die ante, siquidem praepositio tacita kalendas in quarto casu regit. Quare post decimum diem kalend. Aprilis, idem est, ac decimo die post kalendas Aprilis . . . . . . Neque Paulus memoratae doctissimi Baluzii opinioni suffragatur. Nam scribit, neutra loquendi formula ante diem decimum [Col. 0436A] kalend. et post diem decimum kalend. diem undecimam significari, sed decimam, non quidem ejusdem mensis, sed tum decimam diem ante, id est, praecedentem kalendas, tum decimam post, nempe posteriorem kalendis. Hinc Caius jurisconsultus eodem D., lib. L. CCXXXIII, ait: Post kalendas Januarias die tertio pro salute principis vota suscipiuntur; nempe 3 nonas Januarias. Hinc apparet, alium plane mensem significari hisce loquendi phrasibus: Ante decimum kalend. Aprilis, ac post decimum kal. Aprilis: priori enim modo dicendi designatur dies 23 Martii; altero vero [(1) 1Kb] dies posterior decimo kal. Aprilis.

»Quare Lactantii verborum formula neminem veterum Latinorum auctorem habet, ac doctissimis recentioribus improbatur. Scio, astronomos diem a meridie praecedentis ad meridiem insequentis diei numerare. Hinc dies 23 Martii post meridiem ipsis dicitur post diem decimum kal. Aprilis. Lactantius uti designaret tempus diei, qua passus est Dominus, videlicet post meridiem diei 23 Martii, scripsit juxta [Col. 0436B] modum loquendi astronomorum. Haec tamen non quidem eruditissimo Baluzio opposita, sed proposita, ac ejusdem censurae supposita velim.«

Hactenus clarissimus Norisius, cujus locum fere integrum ideo exhibui, tam ob ipsius praestantiam, quam quia Cenotaphia Pisana omnium non sunt in manibus.

Norisii autem sententiae omnino accedo, ita ut istis verbis post diem decimum kalendarum Aprilis, intelligatur decimus dies mensis Aprilis, computatis ipsis kalendis.

Frustra autem excusando, vel interpretando Lactantio celeberrimus auctor astronomos in auxilium vocat; quid enim Lactantio cum astronomis in re minime astronomica, ut ad istas subtilitates confugiatur, de quibus neutiquam cogitaverit Lactantius?

Deinde si locum haberet iste loquendi modus astronomorum, sequeretur ex eo, quod dies decimus kalendarum Aprilium juxta astronomos exactus sit [Col. 0436C] ad meridiem diei 23 Martii, atque adeo nonus incoeperit, Lactantium dixisse, Christum eo die post meridiem cruci fuisse affixum: siquidem, ipso auctore, cap. 2 hujus libri, post decimum diem kalendarum Aprilis cruciatus est, quo vocabulo significatur, cruci affixus.

At vero Lactantius non scribit sigillatim de diei parte, sed solummodo universim de ipso die, in quo Christus crucem subiit: unde nihil quidquam expeditius est, quam dicere post in isto loco esse librarii errore, ac pro eo reponendum ante. Idque eo magis, quod Institut. lib. IV, cap 10, ubi Ante decimum diem recte legitur, ibidem in nonnullis editionibus, quales sunt Lugdunensis anni 1548, in-12, et Antuerpiensis anni 1555, in-8o, legere sit: Ante diem septimam, pro Ante diem decimum; uti est universim in compluribus antiquis codicibus et castigatis editionibus.

Quemadmodum itaque in Institutionum loco positum et vocabulum septimam, pro decimum: ita [Col. 0436D] plane in hoc de Mortibus Persecutorum, pro vocabulo ante, male scriptum est, post.

Joannes Columbus, qui notis Aboae in Finlandia anno 1684 editis hunc eumdem librum illustravit, in hunc locum habet insequentia: vide ejus verba, col. 363.

Hactenus Joannes Columbus, cujus sententia ex iis, quae supra a Norisio atque a me allata sunt, satis superque confutatur.

Praeterea vir eruditus non advertit, in altero Marci IX, 12, exemplo quod quidem est Matth., XVII, 1, neutiquam posse sextum diem inchoatum intelligi, sed exactum. In loco enim parallelo apud Luc., IX, 28, numerantur fere dies octo. In Matthaeo itaque et Marco sex dies censendi sunt integri, [Col. 0437A] ut insequens septimus propius accedat ad octo, quot sunt in Luca.

Dixi supra, cap. 2, initio, complures esse in verbis Lactantii errores. Confecto itaque eo, qui librarii erat, nunc in ipsum Lactantium vertendus stylus.

Ait, Extremis temporibus Tiberii Caesaris Christum cruciatum fuisse, duobus Geminis consulibus. Extrema illa Tiberii tempora in altero Institutionum loco, sive lib. IV, cap. 10, assignat anno Tiberii quinto decimo. Id quidem convenienter consulatui duorum Geminorum. At observa, lector, quam immaniter inde hallucinetur.

Tiberius annum imperii quintum decimum iniit anno 28 aerae vulgaris, die 19 mensis Augusti. Hoc ipso Tiberii anno Joannes Baptista, uti apud Lucam, cap. III, 1, 2, 3, legimus, poenitentiam praedicare incoepit. Erat is, juxta Lactantium, Tiberii annus quintus decimus iniens, siquidem, juxta eumdem, passus est Christus quinto decimo Tiberii anno, qui in cursu fuit usque ad 19 diem Augusti anni 29 aerae vulgaris.

[Col. 0437B] Baptizatus itaque Christus die 6 Januarii, consulibus duobus Geminis, anno aerae vulgaris 29, et passus die 23 mensis Martii insequentis, nonnisi per duos menses ac dimidium ea omnia peregerit, quae ab ipsius Baptismo ad mortem usque referuntur. Quod quidem portentosum est dictu, quamvis ab aliis multis Veterum inconsulte pronuntiatum fuerit, ac Fastis Idatianis infartum.

Quid enim tandem fiet de quatuor omnino paschatibus, quibus, ipso fatente viro clarissimo Harduino, in indice Antirrhetici sui, Parisiis anno 1689 editi, Servatoris ministerium apud evangelistas distinguitur? Quis Philolaus, vel Ptolomaeus; quis Copernicus, vel Tycho, in illo 29 aerae vulgaris anno reperiet characteres diei passionis Christi congruentes, feriam, inquam, sextam cum die paschatis concurrentem?

Et tamen ille ipse est Lactantius, qui cum aliis similibus auctoribus, id est, chronologiae atque evangelicae [Col. 0437C] historiae aeque incuriosis, obtruditur ab iis, qui negant Christum aerae vulgaris anno 33; et quidem mensis Nisan die 14, sive Aprilis die 3, cruci fuisse affixum.

Verum absit, ut inde quidquam detractum velim Lactantii aliorumque ecclesiasticorum scriptorum auctoritati. Id unum contendo, eis, quanto magis ob vetustatem praedicantur, tanto minus in rebus chronologicis habendum esse fidei; cum enim unum Christum scirent et docerent, eumque crucifixum, rerum gestarum ordinem non ita accurate servabant.

Vir Clarissimus Joannes Harduinus in Antirrhetico suo, p. 67, quaestionem hanc definit insequentibus verbis: Denique passum esse Dominum Jesum anno aerae vulgaris 29, ex eo intelligimus, tertio paschate post susceptum praedicandi munus, ut vetustissimi e Patribus unanimi consensione prodidere, duobus Geminis consulibus.

Deinde in Addendis, quae sunt ad calcem libri, subdit: Nam et Judaeorum praeterea ritus, et astronomicae [Col. 0437D] tabulae in eum annum, ut alias dicemus, consentiunt.

Tum adversus virum clarissimum Joannem Vaillantium eadem p. 67, insurgens, ait: Horum an tu quidquam es subodoratus? aut tibi aliquis ante nos indicavit?

Huc usque clarissimus Harduinus, a quo stabiliendae huic sententiae nescio equidem quid proferri possit. Neque enim Judaicorum rituum plane sum rudis, neque porro astronomicis ex tabulis ulla unquam machina eruentur feria sexta ac paschatis dies, in quibus conjunctim anno aerae, vulgaris 29 passus sit Christus.

Assumptis in locum Judae proditoris Matthia et Paulo. Ne ex his verbis inferas, Paulum una cum Matthia fuisse Judae ab apostolis suffectum. Tantum incuriosius paulo scribens Lactantius innuere voluit, loco Judae alios duos apostolatus munere fuisse functos, Matthiam scilicet sorte lectum, Act. I, 26, [Col. 0438A] et Paulum ab ipso Christo assumptum.

Et per annos 25 usque ad principium Neroniani imperii, per omnes provincias et civitates Ecclesiae fundamenta miserunt. A consulatu duorum Geminorum, sive ab anno aerae vulgaris Christi 29, quo, ex Lactantii hypothesi, supra confutata apostoli post Pentecosten, Act, II, 1, cum Marc. XVI, 20, praedicaverunt ubique Evangelium, anni quidem sunt 25 completi usque ad 13 diem Octobris anni Christi 54, quo Nero successit Claudio: at ab anno aerae Christi 33, quo revera passus est Christus, non sunt, nisi 21.

Cumque jam Nero imperaret, Petrus Romam advenit. In indiculo depositionis martyrum, edito per Aegidium Bucherium Antuerpiae 1634, in Comment. De Doctrina temporum, legitur: Octavo kalendas Martii (sive die 22 Februarii), Natale Petri de Cathedra. Id contigerit juxta Lactantii rationes, anno Christi 55, cum primus Neronis annus in cursu esset a 13 die Octobris antecedentis.

Quod si deinde eruditiss. virorum Godefredi [Col. 0438B] Henschenii, initio primi tomi Sanctorum mensis Aprilis, editi Antuerpiae 1675, et Danielis Papebrochii, in Propylaeo ad Acta Sanctorum Maii, edito ibidem 1685, sententia admittatur, quam eamdem V. C. Ant. Pagius in Critica Baroniana, Parisiis 1688, edita, amplectitur, Petrum tertio kalendas Julias, coss. Nervo Siliano et Vestino Attico, id est, anno Ch. 65, Neronis 12, die 29 Junii, martyrium fecisse Romae, non vixerit Petrus a constituta Romae cathedra amplius quam annos 10, et menses 4 cum diebus 8.

Ex Fl. Josepho, atque etiam ex numismatis, prout in tractatu De Numismatis Herodiadum ostensurus sum, constare debet, annum Ch. 43, Claudii imp. 3, ac Senioris Agrippae 7 postremumque extitisse, quando Petrus Hierosolymis divina ope e vinculis ereptus est, ac deinde Agrippa ab angelo percussus, Act. XII, 3, 23, obiit Caesareae Palestinae, ubi munus edebat in honorem Claudii Caesaris, festo quodam pro ejus salute instituto. Joseph. Antiq. lib. XIX, [Col. 0438C] cap. ult.

Si itaque, ut supra, convenit Natale Petri de Cathedra diei 22 Februarii cujuscumque anni, ac Petrus anno Ch. 65, in crucem actus fuerit, necesse plane est, ipsum biennio ad minimum, priusquam ab Agrippa anno Ch. 43, in vincula mitteretur, Romam semel venisse, idque ineunte primo Claudii imp. anno, ac labente mense post Caligulam anno Ch. 41, Januarii die 24 necatum, atque inde in Judaeam rediisse, ut 25 annis ante suum obitum sedem Romae constitueret.

Sin ista Petri excursio parum probetur, quod videatur non cohaerere cum serie rerum in Actis usque ad cap. XII relatarum, tum primus ejus in Urbem adventus non fuerit quam maxime cito, nisi anno Ch. 44, sub Claudio imp. die quidem 22 Februarii, ut supra, ex Indiculo depositionis martyrum, unde ad annum Ch. 65, et diem 29 Junii, quo, ex sententia Henschenii, Papebrochii, et Pagii supra relata, Petrus Romae saeviente Nerone peremptus est, [Col. 0438D] nequeunt anni numerari ultra 21, cum mensibus 4, et diebus 8.

Et certe quoniam in Chronico paschali, Parisiis denuo per V. C. Carol. Ducangium nuper edito, quod Alexandrinum antea perperam appellabatur, nihil de Petri et Pauli obitu in anno Ch. 66, neque deinceps scribitur, intelligere est, ejus auctorem anno alicui superiori hunc eventum assignasse. Quis vero ille sit annus, elici non potest, propter lacunam, quae 20 omnino annos in hoc Chronico intra annos Ch. 45 et 66 occupat.

Non moror in Fastis Idatianis, ad calcem Chronici ejusdem paschalis tertium editis Petrum et Paulum passos dici Nerone III, et Messala coss., id est, anno Ch. 58. Quis enim sanus id ferat? etiamsi non esset ad manum Taciti locus, quem infra referam, ex quo evincitur, Neronem non saeviisse, nisi anno Ch. 64.

Nec tamen abiit impune. Respexit enim Deus vexationem [Col. 0439A] populi sui . . . . . ut ne sepulturae quidem locus in terra tam malae bestiae appareret. Nero continuo post incensam Romam in Christianos saeviit. Id expresse Tacitus lib. XV Annal. cap. 38, 44.

De hoc incendio Suetonius quoque, in Nerone cap. 38, et Dio, pag. 708, quod, teste ibidem Tacito, cap. 33, contigit C. Lecanio Basso, M. Licinio Crasso coss., id est, anno Ch. 64. Ejus principium 14 kalend. Sextiles, sive 19 die Julii, finis, sexto demum die, sive Julii 24 vel 25 ex Tacito, ibid. cap. 44, ubi addit: Ergo abolendo rumori Nero subdidit reos, et quaesitissimis poenis affecit, quos per flagitia invisos vulgus Christianos appellabat.

Demus itaque Neroni reliquos septem vel octo Julii dies capiendo consilio, ut incensae Urbis invidiam in Christianos derivaret: consequens erit, persecutionem coepisse ineunte circiter mense Augusto anni Ch. 64. Annus autem Ch. 68, et dies 9 Junii insignes sunt Neronis nece. Intervallum divinae vindictae, anni 3, menses 10, ac dies circiter 9.

[Col. 0439B] Ex his atque ex supradictis, beati Apostoli martyrio fuerint affecti exeunte undecimo mense a concitata persecutione. Ab initio enim mensis Augusti anni Ch. 64, ad finem Junii anni 65, undecimus mensis fluxit.



IN CAPUT III.

Post hunc, interjectis aliquot annis. Nempe 30 praeter 6 menses, ut dicetur infra.

Alter non minor tyrannus ortus est. Domitianus, duodecim Caesarum postremus.

Subjectorum tamen cervicibus incubavit quam diutissime, tutusque regnavit, donec impias manus adversus Dominum tenderet. Tito, fratri suo, successit Domitianus anno Ch. 81, die 13 Septembris. Si saevire coepit adversus Christianos anno Ch. 94, mense circiter Februario, ut quidem existimo, tum vero imperaverit ante persecutionem annos 12, cum mensibus 4 ac plusquam dimidio.

[Col. 0439C] Chronicon paschale initium Domitianeae persecutionis annectit ann. Ch. 92, non autem 93, ut censet V. C. Ant. Pagius in Dissertatione Hypatica, Lugduni anno 1680, edita, p. 110, et in Critica Baroniana ad annum Ch. 90, num. 5, p. 86, qui praeterea in Critica ibidem ait, hujus Chronici auctorem in putandis Olympiadibus Eusebianam rationem sequi, sive uno anno eas antevertere, licet revera duobus annis ab auctore Chronici antevertantur. Earum enim initium ducit ab anno Periodi Julianae 3936, cum incoeperint duntaxat anno 3938.

Horum nihil quidquam, sicut nec alia complura, vidit ille, cujus chronologica opera usus est clariss. Ducangius in apponendis chronico paschali temporum characterismis.

In supradicta istius Chronici editione tanta quidem est perturbatio, nata ex ignorantia dicam, an incuria, ut annus concitatae per Domitianum persecutionis fluctuans p. 250, inter annos Ch. 93, et 94 relinquatur; neque porro Olympiadis 218 primus annus, [Col. 0439D] qui ibi Domitiani est 13, ullo omnino charactere notetur.

Jam vero inquirendum, quo primum tempore Domitianus Ecclesiam vexaverit.

Ant. Pag. V. C. in Dissertatione Hypatica, p. 110, et in Critica Baroniana, p. 85, num. 4, id ponit sub finem anni Ch. 93, ex Taciti loco, qui in fine Vitae Agricolae felicem praedicat Agricolam, quod Conlega Priscoque coss. anno scilicet Ch. 93, decimo kal. Septemb. sive 23 die Augusti, excesserit, atque adeo evaserit postremum illud tempus, quo Domitianus non jam per intervalla ac spiramenta temporum, sed continuo, et velut uno ictu, rempublicam exhausit. Unde infert Pagius, persecutionem sub finem anni Ch. 93 incoepisse.

At, meo quidem judicio, inde tantummodo sequitur, Domitianum non saeviisse, nisi post obitum Agricolae. Cum autem incertum sit, quo postea tempore [Col. 0440A] id contigerit, ac praeterea videatur respublica primo, ac deinde Ecclesia male habita, nihil plane Taciti locus iste confert ad figendam persecutionem anno Ch. 93.

Henricus Dodwellus Anglus, V. C. in Dissertatione XI Cyprianica, Oxonii anno 1684 edita, cui De Paucitate Martyrum Lemma affixit indignissimum homine utcumque christiano, nedum auctore litterato, contendit ex Brutii verbis apud Eusebium, Hist. lib. III, cap. 18, nonnisi Ch. anno 95, Ecclesiam fuisse a Domitiano vexatam, quia videlicet ejus principatus anno 15, Flavia Domitilla, Flavii Clementis tum consulis ex sorore neptis, ob confessionem Christi in insulam Pontiam relegata est.

Sed a VV. CC. Anton. Pagio in Critica Baroniana passim, et Theodorico Ruinartio, monacho Benedictino in praefatione ad acta Martyrum sincera et selecta, Parisiis anno 1689 edita non modo tota illa Dodwelli dissertatio egregie confutata est: sed etiam huic argumento, pro asserenda persecutionis Domitianeae [Col. 0440B] brevitate adducto, responsum est, nihil inde confici, nisi persecutionem istam anno Ch. 95 maxime efferbuisse.

Et certe in Chronico paschali ad 14 Domitiani annum habentur haec verba: (lege ) . Memoriae prodit Brutius, multos Christianos 14 anno Domitiani martyrium fecisse.

Ut autem ex isto Brutii loco aliquid eliciatur, cui inniti possimus, secernenda sunt certa ab incertis, ac statuendum:

Primo, Domitiani annum 12 iniisse anno Ch. 92 die 13 Septembris, cum decurreret 217 Olympiadis annus 4.

Deinde, Olympiadem 218 incoepisse in Solstitio aestivo anni Ch. 93.

Tertio, Domitiani annum 13 ductum fuisse a die 13 Septembris anni Ch. 93, cum decurreret 218 [Col. 0440C] Olympiadis annus primus.

Denique eidem annum 14 fuisse incoeptum anno Ch. 94, cum ejusdem 218 Olympiadis annus alter esset in cursu.

Unde consequens est, biennio errare Chronici paschalis auctorem, qui Domitiani 13 annum alligat primo 218 olympiadis anno, et Indictioni 5. Nam juxta hujus auctoris methodum et hypotheses, olympias 218 et annus 13 Domitiani ortum habuissent anno Ch. 91.

Non moror, consulatus in posterioribus Domitiani annis ab auctore Chronici paschalis perperam fuisse affixos. Id enim ad rem praesentem non attinet. Assumo duntaxat quod ibi refertur ex Brutii historia, multos Christianos anno 14 Domitiani martyrium fecisse. Cum enim inter eruditos conveniat, Domitianum non vexasse Ecclesiam, nisi postquam defuncto Agricola die 23 Augusti anni Ch. 93 (ex Tacito supra laudato) continuo et velut uno ictu rempublicam exhausit, mihi videor medio tutissimus iturus, si dixero, [Col. 0440D] Domitianeam persecutionem incoepisse mense Februario insequentis anni 94, atque adeo eodem anno, die 6 Maii mensis, Joannem apostolum in dolium ferventis olei plenum fuisse immissum, ac deinde in Pathmon insulam relegatum: quod cum Hieronymo convenit, qui in Catalogo scriptorum ecclesiasticorum ait, id contigisse quartodecimo (Domitiani) anno, secundam post Neronem persecutionem movente Domitiano.

Sic itaque a Neroniana persecutione, quae, ut supra ostendi, sub initium mensis Augusti anno Ch. 64 coepit, fuerint ad Domitianeam anni 30, praeter 6 menses, quot sunt nempe ab initio Augusti anni Ch. 64, ad finem Januarii anni 94.

Postquam vero ad persequendum justum populum instinctu daemonum incitatus est, tunc traditus in manus inimicorum luit poenas. Domitianus mense Februario anni Ch. 94, ut proxime dictum, saevire coepit. Preemptus [Col. 0441A] est anno Ch. 96, 14 kalend. Octobris, sive die 18 Septembris, ut in confesso apud omnes. Divinae vindictae intervallum, anni 2 et menses 7 cum dimidio circiter.



IN CAPUT IV.

Extitit enim post annos plurimos execrabile animal Decius, qui vexaret Ecclesiam. Quis enim justitiam, nisi malus, persequatur? Et quasi hujus rei gratia provectus esset ad illud principale fastigium, furere protinus contra Deum coepit, ut protinus caderet. Saeviisse Decium statim ac imperavit, docet quoque Chronicon paschale his verbis: Initio imperii Decii, persecutione contra Christianos concitata, , Flavianus (lege , Fabianus), Romanorum episcopus martyrium fecit. Jam inquirendum quo id tempore contigerit.

Decius successit Philippo, qui anno Ch. 249, 15 kal. Julias, sive 18 die Junii, Aemiliano et Aquilino coss. etiamtum imperabat, ex Cod. Justinianeo, l. VIII, [Col. 0441B] tit. 56. De Revocandis donationibus, l. I, Decii autem Augusti nomen iisdem coss. 15 kal. Novemb., sive 19 die Octobris, ibid. inscribitur lib. IV, tit. 16. De Haereditariis actionibus, l. II. Decius itaque imperium adeptus est intra dies 17 Junii, et 19 Octob.

Quod si demus, ipsum imperare coepisse sub finem Junii, vel sub initium Julii, ut infra dicetur, tum a Domitianea persecutione, quam Februario anni Ch. 94 assignavi, erunt ad Decianam, praeter quinque circiter menses, anni 156 quos Lactantius plurimos jure merito appellat, quod insequentes persecutiones sibi invicem fere contiguae fuerint.

Quod autem Lactantius ait, Decium protinus cecidisse postquam vexavit Ecclesiam, non omnino idem tempus aequat, quod fuit a concitata per Domitianum persecutione usque ad ejusdem necem, nempe a mense Februario anni Ch. 94 ad annum Ch. 96, et diem 18 Septembris. Intervallum est enim annorum 2 ad mensium 7 cum dimidio circiter; quod aliquanto [Col. 0441C] minus esse in Decio, ita ostenditur.

Decius ex antedictis imperavit anno Ch. 249, intra diem 17 Junii, et 19 Octobris. Imperare desiit anno Ch. 251, quo cos. III processit, collega filio suo, Decio Etrusco. Anno enim insequenti, sive 252, Trebonianus Gallus, amborum successor, Fastis jam tum Augustus nomen dedit, collega Vibio Volusiano, filio suo, jam tum Caesare.

Quanam vero anni tempestate Decii obierint, colligere est ex Trebellio Pollione in Valeriano, ubi haec leguntur: Duobus Deciis coss. anno Ch. 251, 6 kal. Novemb. die, sive 27 Octob. cum ob imperatorias litteras in aede Castorum (Romae) senatus haberetur, ireturque per sententias singulorum, cui deberet censura deferri, nam id Decii posuerant in senatus amplissimi potestate . . . . absente Valeriano, nam ille in procinctu suo cum Decio agebat, omnes una voce dixerunt, interrupto more dicendae sententiae: Valeriani vita censura est . . . . . Quae cum essent saepius dicta, addiderunt, OMNES; atque ita discessum est. Hoc senatusconsultum [Col. 0441D] ubi Decius accepit, omnes aulicos convocavit, ipsum etiam Valerianum praecepit rogari. Huc usque Trebellius Pollio.

Unde liquet, delata senatui per Decios absentes eligendi censoris potestate, Valerianum, et ipsum absentem, censorem fuisse electum Romae, die 27 Octobris.

Degebat Valerianus in limite Moesiae cum Deciis, qui ibi ante finem istius anni occisi sunt. Demus mensem circiter unum, tum renuntiando in Moesiam isti senatusconsulto, tum deinde committendo praelio, in quo uterque Decius cecidit: Decii sub finem Novembris occisi fuerint.

Id contigit Abrutti, sive Abyrti, vel Abritti, ut testantur Victor, De Caesaribus, Dexippus apud Syncellum, pag. 376 Regiae editionis anni 1652, et Chronicon paschale anno Ch. 251, praeter Jornandem libri De Rebus Geticis, cap. 18, apud quem habetur: [Col. 0442A] Veniensque Adabritto (sive abrupto) Moesiae civitatem, circumseptus a Gothis et ipse extinguitur; ubi legendum esse Abrutto, notavit V. C. Ant. Pagius Criticae Baronianae, pag. 51, ad hunc 251 Ch. annum: sed melius legeris ad Abrittum. Lege quoque Abrutti apud Victorem De Caesaribus, loco Bruti.

Victor De Caesaribus ait simpliciter, Decium imperasse exacti regni biennio; Victor alter, menses triginta. At nequeunt triginta illi menses in imperio Decii reperiri, nisi admittamus, Philippum statim obiisse postquam die 17 Junii anni Ch. 249, nomen ejus in Lege, de qua supra, inscriptum est; Decium vero sub finem anni 251 in praelio adversus Carpos interiisse. Ita enim delibatus fuerit tricesimus mensis.

Interea ex his constat, Decios imperasse plus quam duos annos; nempe ab illo temporis spatio, quod est intra diem 17 Junii et 19 Octobris anni 249, usque ad finem Novembris anni 251, atque adeo annos duos cum mensibus circiter quinque.

[Col. 0442B] Et quidem tertium imperii annum Decios attigisse, docent variae inscriptiones, in quibus Decio Seniori assignatur tribunitia potestas III, quarum altera Feltriae apud Gruterum CCLXXXIII, 6; altera Vintiis in provincia Galliae, ubi etiamnum extat, ac refertur a V. C. Ant. Pagio, Dissert. Hypat., part. I, cap. 7, pag. 64, et in Critica Baroniana correctior ad annum Ch. 251, pag. 52.

Chronici paschalis auctor Decii imperium intra unius anni spatium perperam definit, ac persecutionem cum anno 251 connectit. Recte quidem, quantum ad utriusque Decii consulatum, sed adversus ipsos, qui ibi producuntur, martyrii Pionii characteres.

Verba ipsa, in quibus duo menda cubare suspicabar, non abs re forsan erit referre, ac eorum castigationem proponere. Ea sunt:

. . . . , , [Col. 0442C] , , . ---Et Smyrnae Asiae Pionius . . . sub Proclo Quintiliano proconsule Asiae, 4 idus Martias, quod est secundum Asianos, mense sexto, die 12, sabbati hora decima. Venerat mihi in mentem, pro , 4 idus Martias, et , mense sexto, legendum esse, , 4 idus Julias, et , mense ipso, sive, eodem.

Quantum ad primam castigationem, post , 4 idus, loco , Martias, reponebam , Julias, quia in toto Decii imperio nullum sabbatum, quod sit mensis dies 12, connectitur cum aliquo die 4 idus Martias: sed solummodo 4 idus Julias, et 12 dies mensis in anno Ch. 251 conveniunt sabbato; quod ita ostenditur.

Decius, ut dictum supra, imperavit ad summum post diem 17 Junii anni 249, usque ad finem Novembris anni 251. His annis, et 259 intermedio, sabbatum cum aliquo die 4 idus cujusvis mensis se habuit ut in diagrammate insequenti, in quo praeterea indicatur, [Col. 0442D] quoto mensis die sit 4 idus.

Anno Ch. 249, littera dominicali G.

4 idus Februarias, dies 10 mensis.

4 idus Maias, dies 12. Id quidem corrigendo Chronico Paschali apprime conveniret, quoniam facilis est mutatio , Maias, in , Martias: at Decius in isto Maio, mense nondum imperabat, ut ostensum supra.

4 idus Novembris, dies 10.

Anno 250, lit. dom. F.

4 idus Augusti, dies 10 mensis.

4 idus Octobris, dies 12, sed , Octobres, nimium differt a , Martias.

Anno 251, lit. dom. E.

4 idus Julias, dies 12 ejusdem mensis Julii. Sunt enim idus die 15 Julii. Unde conjeceram , Julias, in Chronico Paschali legendum, pro , Martias, ut 4 idus et sabbatum concurrerent cum [Col. 0443A] duodecimo die mensis; adeoque Pionii passionem anno Ch. 251 convenire.

Hactenus de prima castigatione.

Quantum ad alteram, in qua , ipso, repositum pro , sexto, sensus esset, diem idus includi in eodem illo mense, cujus ibi significatur esse diem duodecimum.

Videlicet quamvis apud Ramanos dinumeratio retrograda ex ante nonas vel idus instituatur, sicut ex ante kalendas; id tamen sit cum hoc discrimine, quod dies numerati ex ante kalendas sint in mense, qui designatas kalendas antecedit, adeoque alio, quam ipsae kalendae: secus ac dies, qui ex ante nonas vel idus putantur; sunt enim illi eodem in mense, ac nonae et idus, ex quibus retroaguntur.

Auctor itaque Chronici Paschalis in Pionii martyrio, supradictis verbis , mense ipso die 12, innueret, 4 idus Julias esse ipsius mensis Julii diem 12 secundum Asianos: quoniam Asiani ordine recto a prima die mensis dies mensium putant, non autem [Col. 0443B] retrogrado a nonis; vel idibus insequentibus, uti faciunt Romani, apud quos quando dinumeratio procedit ex ante kalendas, tum designatus dies non eodem est in mense, ac kalendae.

Frustra ergo deinceps juxta illas correctiones quaereretur in Chronico Paschali, atque in Actis latinis passionis Pionii, sextus aliquis mensis in Martio, ut ab aliis antea factum est.

Tamen ut verum fatear, audacior mihi videtur mutatio vocabuli , Martias, in Julias; maxime cum adducar ut credam, Pionium anno Christi 250 passum fuisse, ut signatus in Actis passionis ejus docet Decii consulatus II, in quo collegam habuit Gratum.

Itaque existimaverim, fuisse revera ab auctore Chronici Paschalis scriptum, , id est, ante 4 idus Martias: sed mensem Martium ibi intelligendum esse Xanthicum, qui in Asianorum [Col. 0443C] proconsularium anno solari sextus est, ducta dinumeratione a mense Dio. Ut autem Dius iniit die 24 Septembris: ita Xanthicus die 22 Februarii.

Praeterea cum S. Polycarpus, Smyrnae episcopus, passus sit die secundo mensis Xanthici, ante diem 7 kal. Martias, magno sabbato, hora octava, ut ex Ecclesiae Smyrnensis epistola de Martyrio S. Polycarpi ab Usserio edita, et ex Graecorum menologiis discimus, atque aliunde in Actis passionis Pionii insequentia negantur: Vicesima tertia mensis Februarii die, cum sabbatum magnum instaret, id est, adesset, Natalis scilicet beati martyris Polycarpi, urgente Decii persecutione, Pionius presbyter, et Sabina . . . . comprehensi sunt; quae in ejusdem Pionii Actis a viro clarissimo Theod. Ruinartio editis, pag. 123 ita habentur: Secundo itaque die sexti mensis, qui dies est quarto idus Martias, die sabbati majore, Natale Polycarpi celebrantes, etc. Ex istis diei 23 et sabbati characteribus necesse est, Pionium comprehensum fuisse anno Christi 250.

[Col. 0443D] Ut vero passus est insequentis Martii, sive Xanthici, die 12 qui in feriam tertiam eo anno incidit, nemo non agnoscet vocabulum , sabbati, tum in Actis Pionii, tum in Chronico Paschali perperam additum fuisse a sciolo aliquo, qui cum memoria teneret, Pionium missum fuisse in carcerem die sabbati, et quidem magni, ac martyrio fuisse affectum die 12 mensis Martii, sive Xanthici, praecipiti calamo sabbati characterem, qui diei 23 Februarii conveniebat, affixerit diei 12 mensis Xanthici, nullo dierum, in quibus comprehensus et passus est Pionius, habito discrimine; quamvis eodem in anno die 23 Februarii et 22 Martii nequeant in sabbatum incidere.

Undenam autem illud sabbatum, quod erat die 23 Februarii Juliani, anno Christi 166 quando Polycarpus martyrio affectus est, et anno 250, quando Pionius comprehensus, appelletur magnum, nescio an quisquam hactenus sit assecutus; neque vero me [Col. 0444A] assecutum fuisse confido: at liceat id indagari, aliorumque inde excitare sagacitatem.

In duobus illis Christi 166 et 250 annis, pascha in diem 7 Aprilis incidit, adeoque prima quadragesimae Dominica in 24 diem Februarii. Hinc sabbatum, quod primam illam quadragesimae Dominicam praecedit, potuit magnum appellari ab Asianis proconsularibus, quibus, ut pote Quartodecimanis, plurima erant, in rebus ad Pascha spectantibus, cum Judaeis communia.

Judaeis porro sabbatum, quod paschati imminet, dicitur magnum. Cum autem tempus ineundae quadragesimae pendeat a paschate insequenti, deque paschate Christianos admoneat, ideo Smyrnenses sabbato quod est ante primam quadragesimae Dominicam, appellationem eamdem dederint, quae a Judeaeis sabbato quod est ante Pascha, tribuitur.

Ad rem praesentem nihil attinet, Smyrnenses una cum Quartodecimanis pascha decima quarta ipsa luna, id est, iis Christi 166 et 250 annis, die 2 Aprilis, [Col. 0444B] feria 3 celebrasse secus, ac caeteros Christianos. Quartodecimanis enim idem erat ac caeteris Christianis, quadragesimae initium.

Notavi supra, vocabulum instaret quod est in Actis passionis Pionii post cum sabbatum magnum, significare adesset. Enimvero redditum est ex male accepto, quod erat post , quasi de imminente sabbato magno diceretur, quamvis ibi sabbatum, quod jam advenerat, indicetur.

Saepe quidem latinis auctoribus instans appellatur illud tempus, quod medium est inter praeteritum et futurum: at quoniam significatus est ambiguus, prava est similis interpretatio, quae apud varios auctores lectoribus minus eruditis nonnunquam ansa fuit rerum male intelligendarum.

Varia latina Acta passionis Pionii ex editis ac manuscriptis codicibus retulit vir clarissimus Theodor. Ruinartius, de quo supra, inter Acta Martyrum sincera in selecta, pag. 138, ubi omisso die 12 qui [Col. 0444C] est in Chronico Paschali, 4 Idus Martias, vel Martii, cum mense sexto plerumque jungitur, praeterquam in uno Bollandino, in quo legitur: Ante 4 idus Martias, more Romanorum, Asiae autem more, septimi mensis undecimo, die sabbati, hora septima.

Nescitur quidem, unde in isto codice Bollandino hora septima legatur pro decima; neque divinare est, quomodo iisdem in Actis latinis, et in graecis Menologiis dicatur Pionius die undecimo passus. At suspicio mihi inest, septimi mensis positum fuisse dedita opera pro sexti mensis, quod nempe mensium dinumeratio ibi ducta sit ab Hyperberetaeo, qui variis gentibus et auctoribus caput est anni civilis, ita ut Xanthicus hunc in modum ex sexto fiat septimus; licet contra alias sit primus, quando cum Aprili committitur, sicut apud Chronici Paschalis auctorem iis in locis, in quibus ipse auctor loquitur.

Non moror, in locis supra laudatis menses citra ullam aliam designationem appellari juxta ordinem, quem singuli in anno obtinent. Xanthicus puta dicitur [Col. 0444D] primus, et sic reliqui. Sed abs re forsan non erit ex Fl. Josepho, apud quem Judaici menses lunares nominibus mensium Syro-Macedonicorum appellantur, simile exemplum referre, in quo mendum cubat.

Illud est lib. V de Bello, cap. 25 in graecis. vel III, in latinis exemplaribus, pag. Gr. Lat. 888, D, ubi Vespasianus legitur Gadara intrasse , id est, die quarta Dystri mensis; praecedit autem Dystrus Xanthicum. At paulo ante, nempe pag. 887, F, dicuntur Sicarii festo Azymorum, quod medio mense Xanthico celebrabatur, invasisse oppidulum Engaddi. Lege itaque levi mutatione, , pro , quod erit, , die quarta SECUNDI mensis; adeoque die quarta mensis Artemisii, qui Xanthicum proxime sequitur, Vespasianus Gadara intraverit, direpto per Sicarios ante novemdecim dies Engaddi. Artemisius simpliciter [Col. 0445A] quoque I Macchab. XIII, 51, appellatur , secundus mensis.

Porro iisdem in Actis latinis passionis Pionii Decius dicitur consul fuisse diversimode collega Vizeto Grato, vel Vicio Grato, vel Vitio Trato: unde verum nomen illius Grati elici nequit.

Hic obiter, data occasione, jurisconsultos, vel alios quosvis codicis Justinianei lectores, accuratiori chronologiae minus addictos, monitos velim, peccari anni anachronismo usque ad Diocletiani tempora in aerae Christi numeris, qui legibus illis appositi sunt, in quibus coss. notantur, v. g. supra laudatis legibus, quae coss. Aemiliano et Aquilino latae sunt; annus enim aerae Christi 250 subjicitur pro 249.

Error autem primo commissus est ab illustri Fastorum parente, Onuphrio Panvinio, deinde ab ejus exscriptore. Panvinius enim ratus Servatoris nativitatem uno anno esse antevertendam, aetatem et aeram Christi indiscriminatim acceptas suis Fastis intrusit; in quo imitatorem habuit illum, qui Christi annos [Col. 0445B] consulatibus in codice designatis adjiciendos suscepit.

Panvinii errorem uno praeterea anno eminentiss. Baronius in suis nunquam satis praedicandis Annalibus auxit, uti a chronologis passim animadversum. Sed, quod maxime stupendum, in illa tanta chronologiae luce, ad eumdem lapidem offendit vir clarissimus Carol. Cointius, nuperus Annalium Francorum scriptor. Nunc e diverticulo in viam.

In Ducangiana Chronici Paschalis editione, pag. 270 eodem fato eodemque errore, ac annus Domitianae persecutionis, de qua supra, annus quoque Decianae persecutionis nudus ac vagus inter annos Ch. 253 et 254 duplici errore relinquitur.

Primo quidem, quod Decii imperium nullis omnino characteribus insigniatur. Deinde vero, quod connexo ibi Ch. 253 anno cum postremo Philippi imp. necesse sit, Decianam persecutionem ad summum coepisse anno Ch. 254, cum sit longe certissimum [Col. 0445C] Decium ante annum 252 obiisse, siquidem illo 252 anno, ut notavi supra, successor ejus Trebonianus Gallus cos. II processit, jam tum Augustus, collega Vibio Volusiano, filio suo, jam tum Caesare.

In consignandis similibus eventibus passim hallucinatum fuisse clariss. Ducangium, minime miror, cui scilicet ut diffusissima inerat variarum reconditissimarumque rerum lectio, ita perexiguus ac propemodum nullus chronologiae usus.

Nam profectus adversum Carpos, qui tum Daciam Moesiamque occupaverant. Carpos in hoc Lactantii loco, Francos in Chronico Paschali, Getas, sive Gothos, apud Jornandem, et Scythas apud Zozimum, eosdem esse ostendit vir clarissimus Ducangius in Notis p. 547 ad supradictum Chronici Paschalis locum.



IN CAPUT V.

Non multo post Valerianus. Post 7 annos; nam anno Ch. 257, imperii sui 5, episcopos et presbyteros [Col. 0445D] exilio mulctavit, ut liquet ex vita, actis, et epistolis Cypriani. Insequenti autem 258, imperii sui 6, circa aestatem saeviit ut docet laudatus Cyprianus epist. ad Successum: unde hoc loco Lactantius ait, Valerianum multum, quamvis brevi tempore, justi sanguinis fudisse, id est, intra unius anni spatium; nam captus est a Persis anno insequenti 259.



IN CAPUT VI.

Aurelianus inter initia sui furoris extinctus est. concitavit itaque persecutionem solummodo sub finem anni 274 vel initio insequentis. Interemptus est enim Martio anni 275.



IN CAPUT XI.

Misitque aruspicem ad Apollinem Milesium. Coluisse Milesios Apollinem, docent, praeter Strabonem, lib. XIV, pag. 634, et Pausaniam in Atticis, pag. 15, [Col. 0446A] complura numismata, inter quae unum est magni moduli in Gaza Regia aereum Julii Veri Maximini imp. in hunc modum: . . . . . (Cap. radiato) . . (Apollo sedens, dextra tyram; Serapis stans, capite modiato, dextra spicas, sinistra lanceam.) Infra, inter utramque figuram globus. In imo: .

Id est: IMperator. Caesar. Julius. VERUS. MAXIMINUS. AMISI LIBERAE ANno 268. AMISENORUM MILESIORUM.

Ex hoc numismate intelliges, Serapidem cultum fuisse Amisenis, ut Apollinem Milesiis.

[Col. 0446B] Ex notandis infra de altera Amisenorum aera, cusum est in obsequium Maximini, anno Per. Jul. 4950, U. C. 990, Ch. 237, post obitum amborum Gordianorum.

Occasione litterarum numeralium in eo inscriptarum, paucis dicam, duas fuisse ad summum Amisenis aeras.

Prima sumpta fuerit ab anno Per. Jul. 4667, U. C. 707, ante Ch. 47, quando Jul. Caesar Amisenos , libertate remuneratus est, teste Dione, lib. XLII, pag. 207, quod Pharnaces, Mithridatis filius parricida, virilitatem ipsis ademisset, ut docet Hirtius, Bell. Alexandr. cap. 41 et 70, cum Appiano lib. II Bell. Civil., pag. 484, et Dione lib. XLII, pag. 206, apud quem, , puberes in ea omnes interfecit, legendum ex duobus aliis auctoribus , exsecuit; quod apud Appianum, . Hoc vero mendum demiror mansisse hactenus inobservatum.

[Col. 0446C] Istam primam Amisi aeram exhibet Hadriani nummus, si modo genuinus est, qui a Jos. Scaligero, Canon. Isagogic. lib. III, pag. 301, Edit. Amsteld., num. XC, laudatur: . . . . . . . . . . (male, )

Id est: IMperator. CAESar. AELius. HADRIANUS. AUGustus. Pater. Patriae. COnsul. III. AMISI LIBERAE, ANNO 183.

Ibi Scaliger . Consul III non modo male interpretatur tertium, quod est ter: sed etiam errat, cum dicit, eos 183 annos desinere anno periodi Julianae 4833, quo tertium Hadriani consulatum illigat; Hadrianus enim suum III ac postremum consulatum inivit anno per. Jul. 4832, U. C. 872, Ch. 119; unde utrovis modo, citra omne fundamentum, repetenda esset aera ab anno per. Jul. 4650 vel 4651, id est, ante Ch. 64 vel 63.

[Col. 0446D] At vehemens mihi suspicio inest, eo in nummo legi debere, 163, sicuti alius ejusdem Hadriani argenteus nummus in Gaza Regia praefert: . . . . . . (Cap. Laureato.) . (Pallas stans, dextra Victoriolam, sinistra clypeo innixa.)

Cusus est, ut ex insequenti aera videbimus, anno per. Jul. 4854, U. C. 885, Ch. 132, Hadriani imp. 15. Hadrianus enim, demortuo Trajano, anno Ch. 117, die 10 mensis Augusti imperium adeptus est.

Altera aera, quae litteris numeralibus , 268, in supradicti Maximini numismate signatur, ducenda est ab ipso initio anni per. Jul. 4683, U. C. 723, [Col. 0447A] ante Ch. 31, quando Amiseni, necato vel expulso Stratone tyranno, libertatem sibi armis quaesiverunt. Quod autem apud Strabonem lib. XII, pag. 547, libertas eis reddita dicitur a Caesare Augusto post Actiacam pugnam, intelligendum est, confirmata.

Illa eadem aera visitur in aereo medii moduli numismate Diadumeniani, quod in Musaeo eruditiss. atque humaniss. viri Fr. Dronii asservatur. . . . . (Cap. nudo.) . . (Aquila expansis alis.)

Id est: Marcus. OPELius ANToninus. DIADUMENIANUS. CAESAR. AMISI LIBERAE ANno 249.

Cusus est ante mensem Junium anni Ch. 218, siquidem Macrinus imp. eo anno, una cum filio Diadumeno, initio Junii, interemptus est.

Hic vero monendus est lector, Aelii Caesaris numisma, [Col. 0447B] quod vir clarissimus Ant. Pagius sibi a me e Gaza Regia transmissum laudat in Addendis Criticae Baronianae, pag. 305, cum litteris PZE, 165, non pertinere ad Aelium Caesarem, neque esse in Gaza Regia. Id quidem ita memini me scribere viro clarissimo uti ab ipso exhibitum est: sed prius ita quoque ab amico per litteras, dolo non malo deceptus, acceperam.

Est autem hoc numisma Sabinae, Hadriani uxoris quod habetur pag. 307 Thesauri Palatini per L. Begerum Heidelbergae anno 1685 editi. Inde ruit tertia Amisenorum aera, quam Ant. Pagius ibid. in Addendis falso isti numismati superstruxit.

Neque praetermittendum est, ab Holstenio quoque in notis ad Stephanum de Urbibus, voce , male referri Caracallae nummum Amisi cusum, in quo ait, esse litteras CNE, 255, quae neutri aerae conveniunt. Sunt enim in eo CME, 245, prout leguntur in aereo maximi moduli nummo Gazae regiae, in hunc modum: [Col. 0447C] . . . . . . (Capite radiato.) . (Victoria in bigis, dextra coronam, sin palmam.) In imo: ET. CME.

Id est: IMperator. Caesar. Marcus. AURelius. ANTONINUS. GERManicus. AMISI LIBERAE ANno 245.

Caracalla Germanici appellationem non usurpavit, nisi decurrente sibi tribunitia potestate XVI, uti vedere est in nummis apud Occonem pag. 377, et Mediobarbum pag. 293. Tribunitia autem potestas tradita est Caracallae anno Ch. 198, atque ita anno Ch. 213 tribunitiam potestatem XVI inivit, cujus duntaxat in decursu Germanicum se inscripsit.

Cusus est itaque iste nummus anno U. C. 967, Ch. 214, non autem U. C. 961, Ch. 208, ut censet clariss. Pagius eadem pag. 305, in Addendis, ubi in errorem ab Holstenio inductus, litteras CNE, 255, a [Col. 0447D] priori Amisi aera, sive ab anno U. C. 707, repetit.



IN CAPUT XIII.

Legitime coctus. Id est, ambustus, ut cap. 21: Deinde incensae faces et extinctae admovebantur singulis membris. Quod postremo accidebat, cum per multum diem decocta omni cute, vis ignis ad intima penetrasset.



IN CAPUT XV.

Furebat ergo imperator jam non in domesticos tantum, sed in omnes; et primam omnium filiam Valeriam, conjugemque Priscam sacrificio pollui coegit. Erant itaque christianae. Et fuisse quidem christianas, nec semper ita male habitas, discas ex hoc Eusebii loco, reddito ad verbum (Hist. Eccles. l. VIII, cap. 1, statim initio):

, , [Col. 0448A] , , , , , , , , . Quid opus est de iis dicere, qui in imperatorum erant domibus, et iis qui omnibus imperabant? qui suis coram circa rem divinam et sermone, et vivendi ratione libere se gerere sinebant, uxoribus, et liberis ac famulis, tantum non et gloriari super libera professione fidei permittentes, quos eximie, et prae caeteris eorum conservis acceptos habebant: qualis ille erat Dorotheus, omnium erga ipsos benevolentissimus et fidissimus; et propterea prae iis, qui in magistratibus et praefecturis erant, honoratissimus, et cum ipso celebratus Gorgonius. Liceat hujusce textus duas alias subjicere versiones a clariss. viris editas, Joannis Christophorsorni alteram, atque alteram [Col. 0448B] Henrici Valesii: ex quibus cum superiori illa collatis intelliget lector, quanta sit, quamque vesana nonnullorum interpretum libido, qui in reddendis auctoribus omnia susdeque vertunt, atque innumera vocabula infarciunt, futilia illa pleraque et inutilia; etiam citra omnem characterum distinctionem. Talia fere sunt, quae in istis duabus versionibus curavi uncinis includi.

Illam, quae Joan. Christophorsoni est, primo loco, utpote antiquiorem, exhibeo. Est autem hujusmodi: Quid de his attinet dicere qui (sunt) in imperatorum palatio (magnam dignitatem adepti); denique (ipsis) imperatoribus, qui domesticis (suis) pro sermone divino propagando, et (pia) vitae ratione (degenda ipsi velut) inspectantes, copiam fecerunt libere (et ingenue) dicendi; atque (suis ipsorum) uxoribus, liberis et servis, quasi (palam) de (mira) fidei libertate gloriandi (exultandique) potestatem permiserunt? Quos certe chariores habuerunt, et magis eximie dilectos, quam (reliquam [Col. 0448C] servorum turbam). Ut Dorotheum illum, qui praeter caeteros erga illos et benevolentiam summam ostendit, et fidem non minorem, ac propterea prae aliis, qui magistratus et praefecturas in imperio gerebant, amplissimum honoris gradum adeptus est. Ut Gorgonium, qui non dissimili fama (et celebritate) enituit.

Hactenus Christophorsonus, quem vides accepisse tanquam adjectivum; reddit enim, divino, et jungit illud cum , sermone. At male; siquidem substantive sumendum est, et interpretandum, numen, vel res divina: unde reddidit Valesius per, ea quae religionis suae erant. Hujus integra versio sic se habet: Quid opus est dicere de iis, qui in imperatorum palatiis (versabantur), quid de imperatoribus (ipsis?) Qui domesticis (suis eorum) que uxoribus, liberis ac servis, ea quae religionis (suae erant), tam verbis quam factis libere exsequendi coram (semetipsis) potestatem dederunt; ipsis ob (hanc) fidei (suae) libertatem gloriari, (ac se ostentare) quodammodo permittentes, eosque prae caeteris (omnibus) ministris praecipuo (quodam) amore [Col. 0448D] complectebantur. Cujusmodi fuit Dorotheus ille, qui summam erga ipsos benevolentiam ac fidem declaravit, eamque ob causam prae (cunctis) magistratibus provinciarum rectoribus magnum honorem promeruit. Huic adjungendus est celeberrimus ille Gorgonius.

Hactenus Valesius. In ejusdem notis haec leguntur: . Haec verba de imperatorum conjugibus intellexit Christophorsonus, quibus scilicet imperatores permiserint Christianam fidem libere profiteri. Sed quae sequuntur, sensum hunc aperte refutant.

At cl. viro non quae sequuntur, sed quae praecedunt, erant advertenda. Deprehendisset enim vocabulo , quod superiori loco occurrit, quodque reddidi per, suis, tanquam generico, comprehendi tres personarum species, quae in imperatorum palatiis versabantur; nempe , , et , uxores, liberos, et famulos, utique imperatorum omnes: Dorotheum autem et Gorgonium nonnisi ad [Col. 0449A] tertiam speciem, sive classem, immediate praecedentem, pertinere, quae est , eorum qui simul ministrant, quos una voce conservorum expressi. Dorotheus quippe erat eorum ex numero, quibus creditae erant imperii praefecturae: unde ibidem ex Actis martyrum Indis et Domnae cap. 23. notat Valesius, fuisse illum civili dignitate insignem, ut qui praepositus vocaretur ab Italis.



IN CAPUT XVII.

Sic aestate transacta, per circuitum ripae Strigae. Repone Istricae, id est, Danubianae; ab Ister, Danubius. Facilis enim fuit corruptio ex Istricae in Stricae, ac deinde Strigae, dempta ex usu per librarios prima littera. Sic Strix ex Histrix. Unde Striculus apud Arnobium pro Histriculus. Strionem, pro Histrionem. Isidorus et glossae veteres: Strio, mimarius, scenicus. Haec exempla cum multis aliis subministrat Magnus Salmasius ad Spartiani cap. 27, in Hadriano.

Henr. Dodwellus in dissertatione De Ripa Striga, [Col. 0449B] Lactantii operibus Oxonii anno 1684 editis subjecta, delicias facit, cum dicit, »Strigam in hoc Lactantii loco esse vocem Agrimensariam, seu Gromaticam, a castrametatione primum, inde ad coloniarum agros, qui pro castrorum norma mensurari atque distribui solebant traductam atque usurpatam.« Quod postquam vir pereruditus multo conatu adstruxit, demum ita concludit:

»Proinde Roma Ravennam usque lectica plurimum vehebatur noster imperator (Diocletianus). Inde ad Danubium fortasse lectica, reliquum deinde iter in navi, et secundo Danubii flumine, per Pontum Euxinum usque ad Nicomediam.«

At vero quis sanus admittat, aegrum corpore atque animo imperatorem per Danubii Catarractas, et Ponti Euxini brevia procellasque, longam ac periculosissimam navigationem suscepisse. Itaque satius diceretur Diocletianus lectica fuisse delatus ad Dravum vel Savum, eo loci ubi primum navigiorum sunt patientes; atque inde secundo flumine, uti et Danubio, [Col. 0449C] in illas appulisse partes, quae Hadrianopoli sunt magis vicinae, unde recto itinere, lectica iterum, Nicomediam versus iter instituisset.

At isti, quanquam verisimiliori sententiae, obstat aeque ac Dodwellianae Lactantii textus, in quo Imperator conficiendo supradicto itineri neutiquam legitur secundis fluminibus usus: unde aliunde petenda interpretatio, nempe ab itinerario Antonini dicto, in quo videre est, duo fuisse itinera a Viminacio, quod in Moesia situm, Nicomediam usque.

Diocletianus itaque Ravenna Viminacium venerit, urbem sibi pridem caram, ut variae leges ibi ab eo latae docent; ubi duplex habuerit iter, quorum unum carperet.

Alterum quidem erat brevissimum; nam in eo, per Municipium et Hadrianopolim, non recensentur nisi viginti mansiones usque Ostudizum, quo duo itinera in se recurrunt. Sed illud a Diocletiano vitatum fuisse existimo, ac dextrorsus relictum, quod esset maxime arduum, et per hoc compendium plurimi montes, [Col. 0449D] quos inter praecipue Haemus, essent superandi.

Describitur pag. 30 Itinerarii Antonini, anno 1600 Colon. editi; atque operae pretium duxi oculis illud subjicere, citra locorum omnium recensionem, vel intervallorum designationem, quod neutrum ad rem praesentem spectet.
VIMINACIUM. 	
Municipium. 	M. P. XVIII.
Idimum. 	M. P. XVII. etc.
Burditpa. 	
Hadrianopolim. 	M. P. XXIIII.
OSTUDIZUM. 	M. P. XVIII. etc.
Byzantium (Constantinopolis). 	
Chalcedoniam. 	
Trajectus in Bithyniam. 	M. P. IIII.
Pantichium. 	M. P. XV.
Libyssam, 	M. P. XXIIII.
Nicomediam. 	M. P. XXII.

[Col. 0450A] Alterum vero iter, in quo notandum per Ripam, ab eodem Viminacii termino ad eumdem Ostudizi terminum, habetur pag. 49 atque ita inscribitur.


Istrum.
Item per RIPAM a Viminacio Nicomediam xij. 	M. P. LXXII. sic.
Cuppas. 	M. P. XXIIII.
Novas. 	M. P. XXIIII.
Ratiariam. Leg. XIV Gemina 	M. P. XVIII.
Oescon. Leg. Mac. 	M. P. XII.
Novas. Leg. I. Ital. 	M. P. XVII.
Trans Muriscam. 	
Candidianam. 	M. P. XIII
Teglicium. 	M. P. XII.
Dorostoron Leg. XI Cl. 	M.P. XII.
Sucidavam. 	M. P. XVIII.
Axiopolim. 	M. P. XII.
Trosmin. Leg. I Jovia, Scythia. 	
Arrubium. 	M. P. IX.
Diniguttiam. 	M. P. IX.
Noviodunum. Leg. II Herculea. 	M. P. XX.
[Col. 0450B]
Tomos. 	M. P. XXXVI.
Sadame 	
Tarpodizon. 	M. P. XVIII.
OSTUDIZUM. 	M. P. XXXII.
Byzantium. 	
Pantichium. 	M. P. XV.
Libyssam. 	M. P. XXIIII.
NICOMEDIAM. 	M. P. XXII.

Nota, in altera ista recensione omitti ab auctore Chalcedoniam, cum trajectu in Bithyniam, licet sint in prima.

Erat quidem proxime descriptum iter longissimum, quippe LIII mansiones habens, uti numeranti in ipso Itinerario patebit, sed expeditissimum imperatori male habenti, quod per plana fieret, legendo Ripam Istricam, id est, Flexus Danubii inferioris.

In latinis enim Ptolemaei exemplaribus, ea parte ubi graeca desiderantur, pag. 57 Gr. Lat. Edit. Bertianae, [Col. 0450C] anni 1618, legitur: Flexio juxta Axium civi. id est Axiopolim, et hinc usque ad ostia vocatur ISTER. Adde ejusdem Itinerarii pag. 53. Iter quod est a Tauruno in Gallias ad Leg. XXX usque dici fieri per Ripam Pannoniae, non per Ripam simpliciter, quia Istro ista denominatio , pag. 49 convenit.

Postremum hoc iter elegerit Diocletianus, non modo tanquam commodius altero, quod erat per compendium; sed etiam quod per illud, si per valetudinem licuisset, imperatoris partes esset adimpleturus; lustrando scilicet identidem varias legiones in limitibus imperii supra relatis collocatas, cum nullae essent alio in itinere: ac praecipue I Joviam, in Trosmin, sive Trosmis, et II Herculeam, Novioduni: quae ambae de Diocletiani Maximianique senioris cognominibus nuncupatae sunt, atque ad Honorii usque tempora perstiterunt, Claudiano teste in Bello Gildonis, his versibus:

Herculeam suus Alcides, Joviamque cohortem
Rex dicit Superum.

[Col. 0450D] Jam, opinor, intelligis, lector, quid sit apud Lactantium circuitus Ripae illius Istricae, per quem Diocletianus, Ravenna Nicomediam venit, nempe pedestri itenere per varios flexus Danubii inferioris, usque ad ejus propemodum ostia, ac deinde Ostudizum.

Palmariam hanc observationem accepi ab illustriss. abbate, in quo, praeter stupendam eruditionem, ea est modestia, ut nomen suum celari velit.



IN CAPUT XVIII.

Caput integrum hic exhibeo, versiculis non modo, sed etiam nominum Diocletiani et Gal. Maximiani adjectione distinctum. In eo praeterea, ad majus discrimen, verba amborum charactere italico expressa sunt. Optandum autem esset, ut quorumvis auctorum, ac praecipue veterum, qui deinceps edentur libri, appositis similiter versiculis distinguerentur. Id fieret citandis eorum locis maximo lectoris commodo.

[Col. 0451A] CAP. XVIII. 1. Nec multis post diebus Caesar advenit, non ut patri gratularetur, sed ut eum cogeret imperio cedere. 2. Jam conflixerat nuper Maximiano sene, eumque terruerat injecto armorum civilium metu. 3. Aggressus est ergo Diocletianum, primum molliter et amice, jam senem esse dicens, jam minus validum, et administrandae reipublicae inhabilem: debere illum requiescere post labores. 4. Simul et exemplum Nervae proferebat, qui imperium Trajano tradidisset.

5. Ille vero aiebat, et indecens esse, si, post tantam sublimis fastigii claritatem, in humilis vitae tenebras decidisset; et minus tutum, quod in tam longo imperio multorum sibi odia quaesisset. 6. Nervam vero uno anno imperantem, cum pondus et curam tantarum rerum vel aetate vel insolentia ferre non quiret, abjecisse gubernaculum reipublicae, atque ad privatam vitam redisse, in qua consenuerat. 7. Verum si nomen imperatoris cuperet adipisci, impedimento nihil esse, quominus omnes Augusti nuncuparentur.

8. At ille, qui orbem totum jam spe inhiaverat, [Col. 0451B] cum inde sibi aut nihil praeter nomen, aut haud multum videbat accedere, respondit, debere ipsius dispositionem in perpetuum conservari: ut duo sint in republica majores, qui summam rerum teneant; item duo minores, qui sint adjumento. 9. Inter duos facile posse concordiam servari: inter quator pares nullo modo. 10. Si ipse cedere noluisset, se sibi consulturum, ne amplius minor et extremus esset. 11. Jam fluxisse annos quindecim, cum in Illyricum vel ad ripam Danuvii relegatus, cum gentibus barbaris luctaret, cum alii intra laxiores et quietiores terras delicate imperarent.

12. His auditis senex languidus, qui jam Maximiani senis litteras acceperat, scribentis quaecumque locutus fuisset, et didicerat augeri ab eo exercitum, lacrymabundus.

13. DIOCL. Fiat inquit, si hoc placet. Supererat ut communi consilio Caesares legerentur.

14. MAX. Quid opus est consilio, cum sit necesse illis duobus placere quicquid nos fecerimus?

[Col. 0451C] 15. DIOCL. Ita plane. Nam illorum filios nuncupari necesse est.

16. Erat, autem Maximiano (filius) Maxentius, hujus ipsius Maximiani gener, homo perniciosae ac malae mentis, adeo superbus et contumax, ut neque patrem, neque socerum solitus sit adorare, et idcirco utrique invisus fuit. 17. Constantio quoque filius erat Constantinus, sanctissimus adolescens, et illo fastigio dignissimus, qui insigni et decoro habitu corporis, et industria militari, et probis moribus, et comitate singulari, a militibus amaretur, a privatis et optaretur. 18. Eratque tunc praesens, jampridem a Diocletiano factus tribunus ordinis primi.

19 Quid ergo fiet?

20. MAX. Ille, inquit, dignus non est. Qui enim me privatus comtempsit, quid faciet, cum imperium acceperit?

21. DIOCL. Hic vero et amabilis est, et ita imperaturus, ut patre suo melior et clementior judicetur.

22. MAX. Ita fiet, ut ego non possim facere quae velim. [Col. 0451D] Eos igitur oportet nuncupari, qui sint in mea potestate, qui timeant, qui nihil faciant, nisi meo jussu.

33. DIOC. Quos ergo faciemus?

24. MAX. Severum, inquit.

25. DIOCL. Illumne saltatorem, temulentum, ebriosum, cui nox pro die, et dies pro nocte?

26. MAX. Dignus, inquit, quoniam militibus fideliter praebuit; et eum misi ad Maximianum, ut ab eo induatur.

27. DIOCL. Esto. Alterum quem dabis?

28. MAX. Hunc, inquit, ostendens Daiam, adolescentem quemdam semibarbarum, quem recens jusserat Maximinum vocari de suo nomine.

29. Jam et ipsi Diocletianus nomen ex fratre mutuaverat, ominis causa, quia Maximianus fidem summa religione praestabat.

30. DIOCL. Quis est hic quem mihi offers?

31. MAX. Meus, inquit, affinis.

[Col. 0452A] 32. At ille gemebundus:

DIOCL. Non, inquit, eos homines mihi das, quibus tutela reipublicae committi possit.

33. MAX. Probavi eos, inquit.

34. DIOCL. Tu videris, qui regimen imperii suscepturus es. Ego satis laboravi et providi, quemadmodum, me imperante, respublica staret incolumis. Si quid acciderit adversi, mea culpa non erit.

Sequuntur jam notae in hoc caput.

Patri. Ejus erat filius adoptivus. Erat quoque gener. Diocletiani enim filiam, Galeriam Valeriam, duxerat Gal. Maximianus.

Sene. Forte legendum, seni.

Simul et exemplum Nervae proferebat, qui imperium Trajano tradisset. Id vero est longe falsissimum; neque enim Trajanus a Nerva adoptatus imperavit, nisi eo demortuo, quamvis post v. cl. Henricum Dodwellum in Appendice ad Dissertationes Cyprianicas, n. XL, idem sentiat illustris. D. Guilielmus Loydius, S. Asaphi in Cambria episcopus, ut [Col. 0452B] docet ab ipso eruditissime ac solertissime scriptus Nervae et Trajani Canon, quem curiose apud me servo, interea dum prodeat in opere choronologico, quod a tanto viro omnes litterati in dies expectant.

Observandum est autem, id non a Lactantio tanquam auctore, sed apud Lactantium a Maximiano referri in rem suam. Hoc quippe exemplo volebat abuti apud Diocletianum, non modo historiae rudem, sed etiam tum in angustiis positum, ut eum ad abdicandum imperium induceret. Sed enim Diocletianus in illo rerum statu Gal. Maximiano fidem non audebat detrahere; atque idcirco inferius (v. 6) sive ignoratione rei, homo illiteratus, sive potius ob Maximiani ferociam, senex meticulosus falsitatem exempli minime redarguit.

Quomodo vero Nerva imperium inierit, ac post adoptatum a se Trajanum, vivendi fecerit finem, paucis hic expedire non omnino abs re fuerit.

[Col. 0452C] Domitiano 14 kal. Octobris, sive 18 die Septembris, interempto, anno Ch. 96, imperavit Nerva; qua eadem olim die, anno scilicet 56 Ch. natus erat Trajanus, ut apud Plinium, lib. X, epist. 28, atque in veteri apud Bucherium et Lambecium kalendario. Unde in ejus Panegyr. cap. 92, ille dies dicitur triplici gaudio laetus, qui principem abstulit pessimum (Domitianum), dedit optimum (Nervam), meliorem optimo genuit (Trajanum).

Deinde paulo post Trajanum, absentem anno 97, Octobri exeunte adoptatum, Nerva moritur; nempe anno 98, die 27 Januarii. Neque enim ex Dione, pag. 771, B, imperavit amplius, quam annum unum, menses quatuor, et dies novem.

Certe Nervam post Trajani adoptionem non fuisse diu superstitem, intelligimus ex Plinio, Panegyr. cap. 10, ubi de Nerva ait: Quem dii coelo vindicaverunt, ne quid post illud divinum et immortale factum mortale faceret; deberi quippe maximo operi hanc venerationem, ut novissimum esset, auctoremque ejus [Col. 0452D] STATIM consecrandum, ut quandoque inter posteros quaereretur, an illud Deus fecisset. Hactenus Plinius Junior.

Porro quoniam tempus, quod Nerva post adoptatum Trajanum exegit, ab Aur. Victore tribus mensibus in Epitome definitur, inde Trajani adoptio sub exitum mensis Octobris anni 97 convenienter assignatur; et quidem 5 kal. Novembris, id est, 28 die Octobris. Erat enim dies 5 kal. cujusvis mensis similibus imperatorum actionibus sacra, ut docet v. c. Anton. Pagius in Dissertatione Hypatica, et in Critica Baroniana.

Abdicatum autem fuisse imperium a Nerva, si revera abdicatum fuisset, quis scire potuit melius, quam Plinius Junior? At in ejus epistolis, atque in ipso Trajani panegyrico, non modo altum est ea de re silentium: sed etiam contrarium plane ex iis asseritur.

[Col. 0453A] Id vero scripsit Aurel. Victor libro de Caesaribus, in quo de Nerva ista sunt verba: Ubi prospexit, nisi a superioribus robustioribusque corpore animoque geri non posse (imperium) mense sexto ac decimo semet abdicavit.

Quo loco autem ponenda sit istius scriptoris auctoritas de abdicato per Nervam imperio, ipse prodit, cum de eodem imperium ineunte scribit: Quid enim Nerva Cretensi prudentius, magisque moderatum? qui cum extrema aetate apud Sequanos, quo tyranni defecit metu, imperium arbitrio legionum cepisset, etc. De quibus Jos. Scaliger num. 2113. Euseb. recte ait: Omnia falsa, et portentosa.

Victori de Caesaribus erroris ansa esse potuit, vel iste Lactantii locus, ubi Gal. Maximianus hoc exemplum obtrudit Diocletiano; vel alius itidem male acceptus ex Plinio eodem, qui Panegyr. cap. 8, de Trajani adoptione loquens, ait de Nerva: Inde quasi deposito imperio, qua securitate, qua gloria laetus, (nam quantulum refert, deponas, an partiaris imperium, [Col. 0453B] nisi quod difficilius hoc est), non secus ac praesenti tibi innixus, tuis humeris se patriamque sustentans, tua juventa, tuo robore invaluit? Ex quibus isti auctori intelligendum erat, apud Plinium quidem oratorie loquentem deponere ac partiri imperium fere idem esse: attamen Nervam non deposuisse illud, sed solummodo esse partitum.

Imo Eutropii de Diocletiano ipso loquentis verba sunt: Solus omnium post conditum Romanum imperium ex tanto fastigio ad privatum vitae statum civilitatemque remeavit. Quod partim falsum; id enim ei fuit cum fratre suo, Maximiano Herculio, commune: ambobus autem vi, non ex libera voluntate, ut discimus ex hoc Lactantii libro, cap. 18, 19 et 20.

Ille vero aiebat. Diocletianus.

Et. Ita reposui, loco articuli ei, praemonstrante Joanne Columbo, nisi malis ei idem esse, ac sibi.

Nervam vero uno anno imperantem. Ita legendum, [Col. 0453C] pro Nerva vero uno anno imperante. Porro Nerva anno uno et sesquimem se circiter imperaverat, cum adoptavit Trajanum; quod temporis intervallum est a medio Septembri anni Ch. 96 ad 28 diem Octobris anni 97.

Ad privatam vitam redisse, in qua consenuerat. Ex antedictis patet, Nervam post Trajani adoptionem tres menses vixisse, atque imperasse.

Nomen imperatoris. Quo significatu de solis Augustis dicebatur. Ita hujus libri cap. 9: Postea enim quam nomen imperatoris accepit. Tum cap. 25: Constantinum vero non imperatorem, sicut erat factus, sed Caesarem. Sic cap. 27: Olim quidem ille, ut nomen imperatoris acceperat. Deinde cap. 29: Constantinum imperatorem. Praeterea cap. 30, amisso imperatoris honore. Denique cap. 32: Nuncupato Licinio imperatore; et ibidem in fine: Universos quatuor, imperatores jubet nominari.

Omnes. Alii duo, qui Caesares, nempe Constantius et ipse Gal. Maximianus.

[Col. 0453D] At ille. Maximianus.

Spe. Male in autographo ipse, ut bene advertit Joannes Columbus.

Aut haud multum. Addidi haud ante multum, tanquam necessarium; non autem non, quoniam haud potius absorptum fuisse videtur in praecedente vocabulo aut.

Se sibi consulturum, ne amplius minor et extremus esset. Gal. Maximianus minor erat Augustis (Diocletiano et Maximiano Herculio) ut pote tantum Caesar; atque erat extremus Caesarum, quia Constantio inferior. Id vero jampridem ferebat molestissime; nam fugato Narseo, Persarum rege truci vultu ac voce terribili exclamabat: Quousque Caesar?

Quindecim, cum in Illyricum. Post quindecim addidi cum, erutum videlicet ex cim, postrema praecedentis vocabuli syllaba.

Fiat, inquit, si hoc placet. Supererat, ut communi [Col. 0454A] consilio omnium Caesares legerentur. Continua sunt ipsius Diocletiani verba, non autem (a vocabulo Supererat), intermedia Lactantii, ut prima fronte videri possent. Supererat enim positum est, pro superesset; quemadmodum erat, pro esset, apud Cicer. in orat. pro lege Manilia: Quod si Romae Cn. Pompeius privatus esset hoc tempore, tamen ad tantum bellum ERAT deligendus atque mittendus. Alia quoque occurrunt exempla.

Communi consilio omnium. Cujus nempe Maximianus Herculius Augustus, et Constantius Caesar debebant esse participes.

Illis duobus. Maximiano Herculio, et Constantio.

Ita plane. Nam. Iterum Nam, pro Autem.

Nuncupari. Caesares.

Erat. Ab initio hujus v. 16 ad finem v. 18 una est sola parenthesis, complectens Lactantii verba.

Post Maximiano, additum filius, ut est v. 17 post Constantio . . .

Primus Maximianus, de quo ibi sermo, Herculius [Col. 0454B] est; alter vero, Galerius.

Quid ergo fiet? Diocletiani verba sunt, quibus continenter excipiuntur ejusdem postrema, quae v. 15, habentur.

Ille. Constantinus, quem ibi tunc v. 18, praesentem Maximianus contemptim ostendebat.

Induatur. Purpuram, qua Caesares insigniebantur.

Jusserat Maximinum vocari de suo nomine. Baluzius v. c. in notis agnoscit, hic et fere semper alibi legi in veteri codice Maximianum. Unde suspicio mihi inest, Dazam a Gal. Maximiano, de pleno ipsius nomine, vocatum fuisse Maximianum, non Maximinum. Etenim in duabus Thermarum Diocletiani inscriptionibus, apud Gruterum pag. 183, 2 et 7, post Constantium et Maximianum Augg. ac Severum Caes. recensetur Maximianus Caes. qui alius esse nequit a Daza. Adde apud Graecos scriptores eumdem promiscue appellari Maximianum.

Existimaverim itaque, quoniam jam duo erant [Col. 0454C] Maximiani, Herculius et Galerius, apud vulgum obtinuisse, ut discriminis ergo Daza, non Maximianus, sed Maximinus diceretur, sicut in graecis latinisque nummis inscribitur.

Porro Gal. Maximianus censendus est, eodem Dazam tempore adoptasse, quo eum jussit vocari de suo nomine: siquidem cap. 39, Daza legitur Valeriam, Gal. Maximiani conjugem, appellasse matrem, atque ibidem Gal. Maximianus dicitur Dazae pater.

Jam et ipsi. Gal. Maximiano Armentario.

Diocletianus nomen ex fratre mutuaverat, ominis causa, quia Maximianus fidem summa religione praestabat. Ita reposui, pro eo quod scriptum erat: Ex parte mutaverat, hominis causa, etc. An enim quispiam dicendus est alicujus nomen ex parte mutare, qui aliquod integrum illi adjicit, quale est istud Maximiani impositum Galerio per Diocletianum?

Posset utcumque dici Galerii nomen a Diocletiano [Col. 0454D] fuisse ex parte mutatum, si Galerius adoptivorum nominum terminatione appellatus esset Galerianus, ut Octavianus ex Octavio, Valerianus ex Valerio, et similia pleraque: at imposito Maximiani nomine, nullum in Galerii appellationibus mutati nominis vestigium, sed plane additi.

Erit fortasse qui objiciet, immutatum fuisse Galerio nomen, quod pro Armentario appellatus sit Maximianus: sed id parum feliciter. Neque enim Armentarii appellatio nomen est, sed cognomen joco impositum: qualia Caligulae, Caracallae, et Tarantis, quae ore vulgi solummodo usurpata, in monimentis publicis, edictis puta, lapidibus, ac numismatis, inscripta haud reperias. Accedit non desiisse Galerium, ex quo Maximianus appellatus est Armentarium quoque appellari, ut videre est, apud utrumque Victorem, et alibi.

Quivis Latine utcumque sciens intelliget, mutuaverat [Col. 0455A] a Lactantio hic usurpari, pro mutuatus fuerat. Priscianus enim lib. VIII, De verbo: Multa similiter ancipiti terminatione in una eadem significatione protulerunt antiqui, ut partio et partior, meto et metor, modero et moderor, mutuo et mutuor. Hactenus Priscianus, cujus unius auctoritas plurium instar esse possit. Lactantius hoc ipso libro cap. 16, habet: Hic est verus triumphus, cum dominatores dominantur; victi enim tua virtute ac subjugati sunt.

Istius quidem usus exempla in verbo Mutuo mihi in praesentia non occurrunt, praeter illud quod est Matthaei, V, 42: Volenti a te mutuare () ne avertaris; et aliud apud Nonium inter auctores linguae latinae cap. 17, num. 48, pag. 751.

Mutuet. mutuum sumat. Caecil. Asoto: Ad amicum curret mutuatum, mutuet mea causa; ubi legendum, currat, et causa mea.

His duobus exemplis adde, si voles, Plinium lib. II, cap. 9 dicentem: Solis fulgore reliqua siderum [Col. 0455B] regi, siquidem in toto mutuata ab eo luce fulgere.

Ut vero correctionis istius ratio intelligatur, sciendum est, Maximianum Herculium fuisse a Diocletiano fratrem appellatum, imperii nempe consortio.

Ita hujus libri cap. 8, statim initio, ubi de Diocletiano sermo est, legitur: Quid FRATER EJUS Maximianus, qui est dictus Herculius? Ita in Thermarum Diocletiani inscriptione apud Gruter. CLXXVIII, 7, post relata Diocletiani et Maximiani (Herculii) Constantii et Maximiani (Galerii) Severi et Maximini (Dazae) nomina, legere est:

THERMAS. FELICES. DIOCLETIANI. AUG. FRATRIS. SUI. NOMINE. CONSECRAV. etc., ubi post vocabulum FELICES, vel quadratarii, vel exscriptoris incuria omissum est, MAXIMIANUS AUG. id est, Herculii nomen, uti est in consimili alia inscriptione, quae ibid. num. 8 mutila exhibetur.

Eam in iis, quae ad praesens institutum pertinent, [Col. 0455C] partim supplere conabor in hunc modum.

SENIORES. AUGG. * Lege, D. D. * C N. N. CONSTANTIUS ET MAXIM. THERMAS FELIC. es. senior. MAXIMIANUS. AUG. . . . . . suae. prAESENTIA. MAIE. statis. fiERI. JUSSIT. ET DI ocletiani. NOMINI. CONSECRAVIT.[Figure: [Inscription] 5Kb]

Ibi vides MAXIMIANUS. AUG. quod desideratur in prima inscriptione, in ista addi post THERMAS FELICES, quia nempe eas Herculius Diocletiano, fratri suo, consecraverat.

Praeterea hujus ipsius libri cap. 20, Augustos fuisse invicem fratres, Caesares autem fuisse ab Augustis filios appellatos, discimus his verbis: Sed eum (Licinium) Caesarem facere noluit, ne FILIUM nominaret, ut postea in Constantii locum nuncuparet AUGUSTUM atque FRATREM.

[Col. 0455D] Eamdem Diocletiani et Maximiani Herculii fraternitatem praefert inscriptio in foro Tyri posita, quae in Thalmude Hierosol. codice Havodah Zarah, cap. 4, fol. 39, verso, col. 2, v. 17, refertur in hunc modum:

Ego Diocletianus imperator qui aedificavi hoc forum Tyri fortunae Herculii FRATRIS MEI octoginta diebus.

Haec ex Bombergii editione Veneta, quae longe elegantior et correctior Cracoviensi illa anni Judaici 367 sive Ch. 1706.

Significat itaque Lactantius, Diocletianum, cui Maximianus Herculius frater erat, nomen Maximiniani Herculii, fratris sui, mutuasse, sive mutuatum esse, ut illud Galerio Armentario daret.

Dati nominis ratio subditur, nempe ominis causa, quia Maximianus Herculius fidem summa religione praestabat. Captaverat videlicet Diocletianus omen ex nomine, ratus Galerium, quem Caesarem creabat, [Col. 0456A] fidum sibi futurum, si imperatoris Maximiani Herculii fratris sui, sibi fidi, nomen gereret. Apud Victorem quoque de Caesaribus, Maximianus Herculius legitur fuisse erga Diocletianum fidus amicitia.



IN CAPUT XX.

Maximianus, postquam senibus expulsis, quod voluit effecit, se jam totius orbis dominum esse ferebat. Censendus est tum voluisse Romani imperii titulum immutare, ut non ROMANUM imperium sed DACICUM cognominaretur.

Ac substituto Caesare filio suo, qui tunc erat novennis. Natus est itaque anno Ch. 296, post Maium mensem, vel 297, ante eumdem mensem. Senes enim expulsi sunt kalend. Maiis anni Ch. 305, qui nempe consulatum IX Diocletiani proxime excepit.

Candidianus. Nomen est filii Galerii Maximiani, quem ex concubina genitum Valeria ejusd. Maximiani uxor, ob sterilitatem adoptaverat. Quoniam vero in Illyrico, vel ad ripam Danubii, pater ejus [Col. 0456B] per 15 annos bellum gessit, non omnino inepte dixeris, Candidianam, sive urbem, sive mansionem, quae ex itinerario Antonini pag. 63, supra relato, sita est inter Transmariscam et Teglicium, appellationem hanc accepisse, quod in ea vel natus esset, vel educatus Candidianus.



IN CAPUT XXIV.

Suscepto imperio, Constantinus Augustus nihil egit prius, quam Christianos cultui ac Deo suo reddere. Statim itaque Augustum egit, nunquam antea Caesar, ac secundum in imperio locum obtinuit, ut cap. 25, in fine. Eusebius quoque de Vita Constantini lib. I, cap 22, ait, Constantinum statim post Constantii mortem dictum fuisse Augustum: nisi malis dicere, Constantinum a Lactantio Augustum per prolepsim appellari; neque enim hunc titulum sibi vindicavit, si quia fides auctori Panegyrici Constantini et Maximini, nisi postquam illum accepit a Maximiano Herculio, qui resumpta purpura, in Gallias venit [Col. 0456C] anno 307, ut filiam Faustam nuptui daret Constantino.

At undenam tot varia numismata, aurea, argentea, aerea, in quibus CONSTANTINUS legitur CAESAR? An id Constantini moderationi tribuendum, cum nonnulla signata sint in provinciis, quae penes ipsum erant? An vero maximam partem cusa fuerint in Gal. Maximiani potius, quam in Constantini obsequium, iis in partibus, quae Gal. Maximiano erant obnoxiae, ut tot numismatis per imperium sparsis nuncupatio Augusti Constantino detraheretur?

Sic autumandi ratio, Gal. Maximianus Constantinum imperatorem, sicut erat factus, sed Caesarem cum Maximino, cap. 25, in fine, appellari jusserit. In ipsum etiam elicias ex cap. 26, in quo idem Maximianus legitur Caesares facere non potuisse: nempe Maxentium, duobus aliis Maximino et Constantino adjunctum.



IN CAPUT XXV.

[Col. 0456D] Ut eum de secundo loco rejiceret in quartum. Constantinus, c. 24, per patrem Constantium morti proximum commendatus militibus, factus fuerat Augustus; adeoque Gal. Maximiano par, atque in imperio Romano secundus. Severus autem et Maximinus a Gal. Maximiano (cap. 18, v. 24 et 28---34) facti fuerunt Caesares, antequam Constantinus dignitatem ullam obtineret. Rursus, Severo jam nuncupato Augusto, et Maximino tertium locum adepto, utpote facto pridem Caesare, necesse erat, Constantinum ambobus de suo loco concedere, si fuisset duntaxat Caesar appellatus; atque ita de secundo loco sibi post mortem patris sui a militibus dato, ut supra notatum sub finem, cap. 24 rejectus fuisset in quartum.



IN CAPUT XXVI.

Maxentium Romae factum imperatorem. Cave intelligas hoc imperatoris significatu Augustum, uti deinde [Col. 0457A] (cap. 32 in fine) ipse Maxentius factus est. Hic nihil aliud est praeter Caesarem; infra enim, computato Maxentio, legitur: Et oderat Maximianus hominem, et tres Caesares facere non poterat.

Et bis Augustum nominat. Id est, iterum, sive denuo.



IN CAPUT XXVII.

Adjuncto Maximiano. Id est, Maximino. A Lactantio enim Daza indiscriminatim Maximianus et Maximinus fuit appellatus. Vide notam ad cap. 28, v. 28.

Suae minoris filiae nuptiis. Faustae.

Ille. Gal. Maximianus.

Felix animis quorum. Lege, flexis animis eorum.



IN CAPUT XXIX.

Sex fuerunt. In numerum non intrat Diocles, sed Maximianus Herculius, cui in Campania moranti Maxentius filius purpuram miserat, ac bis, id est denuo, Augustum nominaverat, ita ut commune pater [Col. 0457B] ac filius Imperium haberent.

Constantinum imperatorem generum suum. Faustam enim, Maximiam Herculii filiam, duxerat.

Generi filium. Constantii Chlori, cui Flavia Maximiana Theodora, ejusd. Herculii privigna, nupserat. Ideo Constantius, ducta privigna, habetur vitrici gener.



IN CAPUT XXX.

Filio suo. Ita in inscriptione Constantiensi, quae apud Gruterum pag. CLXVI, 7, Constantius dicitur Maximiani Herculii filius, etiam duntaxat privignae ejus maritus, uti proxime notatum.



IN CAPUT XXXII.

Maximinus iratus, nec Caesarem se, nec tertio loco nominari volebat. Inde intelliges, Maximinum priore se loco posuisse, quam Constantinum. Si enim Constantinum Augusti loco habuisset, ut factus fuerat, tum ipse non fuisset nisi quarto loco nominandus. Sed hoc non repugnat iis, [Col. 0457C] quae notavi supra ad cap. 24.

Mittit ergo ad eum saepe legatos. Id est, Gal. Maximianus ad Maximinum.

Orat sibi pareat, dispositionem suam servet. Illam nempe, qua imperium Licinio dederat, substituto in Severi loco.

Cedat aetati, et honorem deferat canis. Maximino enim provectior erat aetate Licinius factus Augustus, quem Gal. Maximianus habebat, veteris contubernii amicum, et a prima militia familiarem.

Dolet bestia. Gal. Maximianus. Ita quoque initio cap. 25, mala bestia.

Victus contumacia. Omnino adscribo sententiae v. c. Ant. Pagii, qui in Critica Baroniana ad an. Ch. 307, ait, haec verba intelligi debere de Maximino; idque ostendit ex Eusebio, apud quem, lib. VIII, cap. 13, post Licinium a Gal. Maximiano nuncupatum Augustum, legitur Maximinus seipsum renuntiasse Augustum.

[Col. 0457D] Haec vocabula, victus contumacia, idem significant, ac, impar contumaciae, non quidem alienae, sed suae. Sensus est, Maximinum vi contumaciae suae abreptum non paruisse Maximiano aequa postulanti; quem loquendi usum aliquot exemplis liceat illustrare, petitis praecipue ex Fl. Josepho. Est enim hic auctor mihi aliquantisper familiaris.

Plato in Hipparcho, statim initio, , cupidos lucri, appellat , ad verbum, minores, id est victos, lucro. Apud Herodianum habetur, , minor ira et amore.

Antiquit. lib. XXII. cap. 3, pag. 401, de Onia Pontifice legitur, , pecuniis minor, id est, avarus: quod vitium Fl. Josepho ibidem est , cupiditas pecuniarum. Deinde lib. XVII, cap. 10, pag. 600, de Herode, , , ira quidem minor, melior autem jure. Denique lib. XVIII, cap. 11, pag. 613, de Caio Caligula, [Col. 0458A] , , minor quidem turpitudine, melior autem eo quod optimum est, id est, honestate.

Porro in istis Fl. Josephi locis, et lib. XIV. cap. 17, 484, ubi Sameas vir justus , terreri melior, id est terroribus superior praedicatur, idem est ac contemptor. Apud Apuleium enim lib. VII Metamorph. verba sunt Tlepolemi phrasim Graecam Latine usurpantis: Avete, fortissimo Deo Marti clientes, mihique jam fidi commilitones; et virum magnanimae vivacitatis volentem volentes accipite, libentius vulnera corpore excipientem, quam aurum manu suscipientem, ipsaque morte, quam formidant alii, MELIOREM.

Ut vero apud Tacit. Annal. lib. XIII, cap. 46, Poppaea legitur imparem cupidini se, et forma Neronis captam simulans; et in Victoris Epitome, Julianum Apostatam cupido gloriae flagrantior pervicerat: ita contra M. Porcius Cato dicitur Tit. Livio, lib. XXXIX, 40, invicti a cupiditatibus animi; Julianus idem Apostata Victori de Caes., cibi omnis, libidinis atque omnium [Col. 0458B] cupidinum victor; imp. Gratianus in Victoris Epitome: Vini ac libidinis victor. Denique apud Cicer. de Finibus legitur: Et qui suum judicium retinent, ne voluptate victi faciant id, quod sentiunt non esse faciendum.

Ex his liquet, vocabula ista, victus contumacia, non dici hoc loco de contumacia aliena, atque adeo hactenus fuisse hallucinatos, qui ea Gal. Maximiano adscripsere, cum de Maximino dicantur.

Tollit Caesarum nomen. Trium, id est, sui ipsius, tum Constantini, et Maxentii.

Maxentium et Constantinum filios Augustorum. Maxentius et Constantinus natura erant filii Augustorum, nempe Maximiani Herculii et Constantii: sed dignitatis fuit ea appellatio, qua Maximinus ambos insignivit. Suspicandi vero locus est, eos appellatione ista, duntaxat honorifica, in classem redigere voluisse; nulla enim vel exigua erat in imperio potestas eorum, qui Filii Augustorum dicebantur. Unde [Col. 0458C] Capitolinus, cap. 3 de L. Vero imperatore, Antonini Pii filio adoptivo, ait: Nec aliud ei, antequam imperaret, honorificentiae ad nomen adjunctum est, quam quod Augusti filius est appellatus.

Addo, me praeterea suspicari numisma Constantini M. quod Mediob. pag. 459 exhibet, si modo genuinum est, cum epigraphe, CONSTANTINUS FIL. AUGG., id est, FILIUS AUGUSTORUM, nempe Constantii et Maximiani Herculii, fuisse dedita opera et jussu Maximini alicubi ejus in partibus percussum, ut numismatum ope sanctio illa vulgaretur, qua Maximinus Constantinum nonnisi FILIUM AUGUSTI haberi volebat.

In Campio Martio proxime celebrato Augustum se ab exercitu nuncupatum. Campus Martius non est hic nomen loci, qualis erat Romae, sed potius, ut ita dicam, Comitiorum militarium, in quibus lustrabatur exercitus. An vero statis temporibus, vel quotiescumque juberet imperator, celebraretur Campus Martius, non liquet.

Verisimile est Maximinum, qui Syriae et Aegypto, [Col. 0458D] cap. XXXVI praeerat, harum provinciarum Legiones in castra coegisse, ut ab ipsis militibus tanquam auctoribus nuncupatus Augustus, securitatem sibi, propter appellationem, quam arripuerat, procuraret.

Neque vero solummodo apud Romanos, sed etiam eorum imitatione apud Francos Campus Martius celebrabatur. Audi Gregor. Turon. lib. II, cap. 27, de Clodoveo Rege dicentem: Transacto vero anno, jussit omnem cum armorum apparatu advenire phalangem, ostensuram in Campo Martio suorum nitorem: unde firmatur quod supra dixi, Campi Martii celebrationem esse militarium copiarum recensionem. Illa autem Clodovei facta fuerit ineunte vere, quo exercitus ad bella educi solent.

Universos quatuor Imperatores jubet numerari. Adde virgulam post quatuor, et lege nominari, pro numerari, hoc modo: universos quatuor, imperatores jubet nominari: nempe Licinium; Maximinum, Constantinum [Col. 0459A] ac Maxentium. Hic autem per imperatores significantur Augusti, ut ad cap. 18, v. 7, notatum.



IN CAPUT XXXIII.

Repercussis medullis, malum recidit introrsus. Quis unquam aut audivit, aut legit, repercuti medullas? Addita itaque virgula post malum, scribe: Repercussum medelis malum, recidit introrsus. Positum est enim medelis, pro medicinis. Ita supra: Incipit vulnus non sentire medicinam. Hanc emendationem, Lector, si probas, acceptam refer Viro insigni, qui se ejus auctorem a me laudari vetuit.



IN CAPUT XXXVII.

Sine modo, cum milites. Lege, satellites. Ita in fine cap. 38. His satellitibus et protectoribus cinctus.



IN CAPUT XXXIX.

[Col. 0459B] Postremo, nefas esse illius nominis ac loci feminam, sine more, sine exemplo, maritum alterum experiri. Haec dicebat Valeria, vel revera ignoratione rei, vel simulatione, ut Maximinus insolentia exempli a consilio suo averteretur. Similium enim nuptiarum vetus exemplum ante annos 142 suppetebat in Lucilla Augusta, M. Antonini Philosophi, id est, M. Aurelii filia, L. Veri imp. vidua, teste Capitolino in M. Antonino philosopho cap. 20 his verbis: Proficiscens ad bellum Germanicum, filiam suam, non decurso luctus tempore, grandaevo Equitis Romani filio, Claudio Pompeiano dedit, genere Antiochensi, nec satis nobili, quem postea bis consulem fecit, cum filia ejus esset Augusta, et Augustae filia.

Id contigit, inquam, ante annos 142, siquidem tot esse a luctu Lucillae a luctum Valeriae, ita ostenditur.

Gal. Maximianus ipso cos. VIII obiit, mense maio, cap. 21, adeoque Valeria anno Ch. 311, facta est vidua.

[Col. 0459C] L. Verus vivendi finem fecit media hyeme, ut testatur Galenus lib. de Praecognit. cap. 10, Hyems illa fuit, quae finem anni Ch. 169 et initium 170 occupavit.

In praesentia non dissero, an ante finem anni 169, an post initium insequentis L. Verus obierit: quamquam existimo, id contigisse sub finem anni 169 utrovis enim modo consequens est, inde ad mensem maium supradicti anni Ch. 311, quo obiit Maximianus, annum 142 decurrere.

L. Verum obiisse sub finem anni 169 vel ad summum vitam produxisse usque ad initium anni insequentis, agnoscere est ex initio et fine ejus imperii.

M. Aurelius et L. Verus ambo, novo exemplo, imperium adepti sunt post demortuum Antoninum Pium, qui anno Ch. 161 e vivis excessit; et quidem, juxta Tertullianum Apologet. cap. 25 et Dionem pag. 814, die 17 martii.

Quo dato, cum L. Verus decimum Imperii annum non attigerit, obiisse ipsum necesse est ante 17 diem [Col. 0459D] mensis martii anni Ch. 178. Secus enim decimum Imperii annum attigisset.

Non attigisse autem nisi nonum annum, duobus potissimum argumentis conficitur, quae breviter expediam.

Primum suppeditant numismata, tam Graeca, quam Latina, quorum nulla omnino ultra L. id est, annum 9 vel ultra TR. P. 9 exhibent.

Alterum habetur in Chronico Paschali, ubi ad primum CCXXXVII Olymp. annum, Indict. VI. Conss. Aproniano et Paulo, legitur Lucius Aurelius Commodus mortuus esse, , cum imperasset annos 9.

Neque vero ideo rejiciendum est auctoris istius Chronici testimonium, quod biennio citius, quam par est, anno nempe Christi 168, L. Veri obitum consignet; sibi enim ipsi in hoc anachronismo constat, quippe qui initium imperii ejusdem L. Veri in annum [Col. 0460A] Christi 159 retroagat: quae duo ex Indictionum numeris in hoc Chronico accurate appositis palam fiunt; sicut et alius, isque perpetuus, in figendis Olympiadibus ejusdem auctoris biennii prochronismus, uti a me supra notatum, pag. 151.

Si quis vero a me quaerat, undenam ergo apud Capitolinum in L. Vero dicatur L. Verus imperasse cum fratre (M. Aurelio) annis undecim, responsum accipiet, vocabulum undecim ibi natum fuisse ex duabus litteris numeralibus XI quae fuerint transpositae ex aliis duabus IX, quibus novem significatur, ita ut ex XI undecim plene deinde scriptum universa Capitolini exemplaria, quae in nostras manus hactenus pervenerunt, inundaverit.

Porro mirum nemini esse debet, apud Victorem Epitomatorem, Cassiodorum atque Eutropium similiter legi undecim. Ii enim omnes, corrupto semel fonte, idem virus hauserunt.

Apud Cedrenum facilior est ejusdem erroris correctio, ubi legitur pag. 250 edit. Regiae, anni 1647: [Col. 0460B] ', (male ) ' ' Marcus Antoninus imperavit annos 19, cum Vero quidem (male Severo) genero suo, annos 10 et menses 9. Loco enim ', ', vel legendum est simpliciter, ', annos 9, vel ' post reponendum est, pro ', id est, 8 pro 10, quoniam mutatum fuerit ', in ', prono lapsu tum ex figurae similitudine, tum ex eadem utriusque litterae apud nonnullos pronuntiatione. Unde L. Verus, qui medio martio anni Christi 161 imperare coepit, obierit juxta Cedrenum anno 169 antequam, medii decembris interventu, 10 mensem anni delibasset.

Maneat itaque, L. Verum nonnisi 9 annos imperasse, et vivendi finem fecisse anno Christi 169 exeunte, vel 170 ineunte: unde ad 311, quo Maximinus Valeriae nuptias post Gal. Maximiani obitum ambivit, annus 142 fuit in decursu.

Addam quoniam id quoque confert ad instituendam [Col. 0460C] L. Veri chronologiam, corrigendum esse praeterea Capitolinum cap. 2 in L. Vero, ubi legitur: Vixit annis quadraginta, duobus minus, id est, triginta octo; quod optime convenit cum anno nativitatis L. Veri in praetura patris sui, 18 kalendas januarias, apud Capitol., cap. 1. Sed de hoc alias.

Neque vero possum praetermittere asserendae correctioni litterarum XI in IX egregium exemplum, quod vir clarissimus Joannes Harduinus in Nummis antiquis illustratis, Lutetiae anno 1684 editis, pag. 316, voce profert ex Plinio, apud quem lib. XVIII, sect. 69, permutatis annorum numeris, jubet legi, Urbis an. DXVI, pro DXIV.

Permulta non modo similium transpositionum, sed etiam litterarum numeralium male acceptarum, ac deinde ipsorum numerorum plene scriptorum exempla ex Graecis Latinisque auctoribus congessi, quae aliquando loco haud alieno sum exhibiturus.

Inter illa unum est, si quod aliud insigne, apud Fl. Josephum, Antiquit. lib. XVII, cap. 10, pag. Gr. L. [Col. 0460D] 600, E. v. 9, ubi Herodis funus dicitur Hierichunte processisse Herodium usque , per stadia octo; cum in loco parallelo, lib. I de Bello cap. 21, p. 774, v. 3, a fine, legatur id factum , per stadia ducenta.

Hujus utriusque loci conciliatio in devia abduxit tres auctores alias sagacissimos, Wilheimum Langium lib. II de Annis Christi, cap. 18, pag. 350 edit. Lugd. Batav. 1649; Jac. Usserium, Annal. parte posteriore, anno per. Jul. 4711, pag. 536 edit. Londin. 1654; et Christ. Noldium, Historiae Idumeae pag. 71 edit. Franequerae; quorum confutandis sententiis longiorem operam olim impendi. In praesentia tantummodo dicam, male in Antiquitatibus legi , quod ex ', numeri octonarii indice, plene scriptum; cum ' ex ', ducenarii numeri nota perperam efficta, vel lecta, exaratum esset. Observandum enim, in libris Antiquitatum numeros compendiose per litteras [Col. 0461A] numerales fere universim exprimi, secus ac in libris de Bello, ubi numeri ipsi integri scribuntur.

Accedit in illa Herodianae pompae funebris recensione, in libris de Bello, eamdem litteram male legi pro nempe pag. 744, v. 6, a fine, in vocabulo , id est, Praecedebat, loco , id est, Praeterea. Sic enim locus se habet.

Praecedebat autem reliquus exercitus. Quod est plane contra seriem narrationis, ut legenti patebit, et contra id, quod huic loco respondet in Antiquitatibus, pag. 600, E. v. 6, his verbis:

, Post eos autem universus exercitus.



IN CAPUT XLIV.

Jam mota inter eos fuerant arma civilia. Et quamvis se Maxentius Romae contineret. Id anno Christi 312.

Senatus Constantino, virtutis gratia, primi nominis titulum decrevit, quem sibi Maximinus vindicabat. Titulus [Col. 0461B] est Maximi, qui in fine hujus cap. et qui deinceps in Constantini numismatis observatur. Eum Constantinus anno praecedenti in Galliis acceperat, uti optime advertit illustrissimus Mediobarbus, praestantissimi Operis sui pag. 462, ex numismatis, in quibus, IMP. CONSTANTINUS MAX. P. F. AUG. SM. H. ER. VOTIS V. MVLT. X. VICTOR. AVG. P. TR.

Postremae tres litterae P. TR. significant Percussa TReviris, supple moneta.

Porro Maximi titulum, quem sibi Maximinus ex Lactantio vindicabat, fuisse ab eo usurpatum, numismata vel inscriptiones nondum indicarunt. Unde sentiebat vir eruditus, hoc loco per primi nominis titulum, intelligi debere primi imperatoris nomen, quod sibi praescriptione temporis Maximinus vindicabat, quoniam factus erat Caesar (cap. 18) multo ante Constantinum.



IN CAPUT XLVI.

Sicut ille victus est Romae. Maxentius, ut cap. 44.



IN CAPUT XLVIII.
[Col. 0461C]

Quod quidem divinitas in sede coelesti. Lege: Quo quicquid est divinitatis et rei coelestis, ex Eusebio, lib. X, cap. 5, et Nicephoro, lib. VII, cap. 41, ubi legendum, pro in Eusebio, et pro in Nicephoro.

Super Christianorum nomine videbantur, nunc cavere ac simpliciter unusquisque. Supplenda et corrigenda ex Eusebii Graecis, lib. X, cap. 5: Super Christianorum nomine continebantur, et quae prorsus laevae, et a nostra clementia alienae esse videbantur, eae tollantur; et nunc libere ac simpliciter unusquisque.



IN CAPUT L.

Imprimis Valerium. Omnino is est, de quo Sextus Victor Epitomes num. 55 habet: Valens imperator creatur; et num 56: Valens a Licinio morte multatur; cujus est apud Occonem, pag. 480 numisma: . . . . . . . . .

[Col. 0461D] Id est: IMPerator. CAEsar. PUBlius. VALERius. VALENS. PIus. AUGustus. Anno 1.

Hunc nummum non bene ad Valentem sub Gallieno Tyrannum retulit illustrissimus Comes Mediobarbus pag. 387. Nam Valens iste, cujus Pollio num. XVIII meminit, Valens Thessalonicus appellabatur, ut docet nos Ammianus Marcellinus lib. XXI, cap. 16, non autem geminato nomine Valerius Valens. At potius ad eum pertinet alius apud Occonem nummus, pag. 528, in hunc modum: . . . . . . . .

Id est: IMPerator. CAEsar. Caius. JUlius. VALens. AUGustus. Anno I.

Unde ibidem istum Valentem male censet Occo fuisse a Licinio morte mulctatum; siquidem erat tempore Gallieni.

Porro Valerius Valens in primo nummo inscriptus nequit esse Valens, quem Licinius, postquam inter [Col. 0462A] se et Constantinum bellum exarsit, Caesarem creavit, non autem Augustum. Valens enim iste Caesar, pace postmodum inter ambos imperatores facta, in ordinem solummodo redactus est, non vero interfectus, ut testantur Sirmundi Anonymus in Valesiana Ammiani editione, pag. 659, et Petrus de legationibus in Excerptis tomo I Hist. Bisant. pag. 27. Neque audiendus Zozimus, osor Constantini infensissimus, cum tradit, nec affirmat tamen (ut vox Graeca , id est, arbitror, qua utitur, satis indicat) Constantino volente et jubente, Valentem istum Caesarem fuisse occisum.

Alter Valens Augustus eodem fere tempore interemptus est, quo periit Maximinus; et his absumptis, imperii jura penes Constantinum et Licinum devenere, uti scribit Sextus Victor. Ad Constantinum autem et Licinium imperii jura devenere anno Christi 313. Tunc itaque Valens, seu Valerius Valens, periit, cujus meminit Victor: nam imprimis necatus est a Licinio, ut scribit Lactantius.

[Col. 0462B] Nec Valerius iste Valeria Augusta est, ut in notis Oxoniensibus correctum; postremo enim, non vero imprimis Valeria a Licinio interfecta est, uti disertis verbis habetur cap. 41.

Hoc, praeter complura alia, docuerat me olim illustrissimus et eruditissimus abbas Ludovicus Du Four de Longuerue, quod ab eo acceptum vir clarissimus Antonius Pagius nuper inseruit in Critica sua Baroniana, ad annum Christi 306 num. XV, pag. 20 professus, uti ingenuum hominem decet, a quo id didicerat.



IN CAPUT LI.

Ita illis pudicitia et conditio exitio fuit. Miror Lactantium non dixisse, fuisse Valeriae exitio sacrificia, quibus, cogente Diocletiano patre suo, polluta fuerat, Christiana cum esset, ut id cap. 15 disserui.



IN CAPUT LII.

Ubi sunt modo magnifica illa et clara per gentes Joviorum et Herculiorum cognomina, quae primum a Dioclete [Col. 0462C] ac Maximiano insolenter assumpta, ac postmodum ad successores eorum translata, viguerunt? Nempe delevit ea Dominus et erasit de terra. Haec oratorie et contra Historiae fidem scripsit Lactantius, nisi dixeris, coronidem libro de Mortibus Persecutorum fuisse ab eo impositam in intermedio quodam tempore post debellatos universos persecutores nominis Dei, antequam cusa essent insequentia numismata, in quibus Licinii ambo Jovii inscribuntur.

Primum cum typo exhibetur in Familiis Byzantinis viri clarissimi Caroli Ducangii Lutetiae anno 1680 editis, pag. 25, in hunc modum: D.D. N.N. IOVII. LICINII. INVICT. AVG. ET CAES. Cap gemmata. Protomae Licinii Augusti et Licinii Caesaris, manibus Victoriam utrique lauream porrigentem tenentium.

Alia duo sunt apud Mediob. pag. 455, relata his verbis: D.D. N.N. IOVII. LICINII. INVICTI. AVG. ET CAES. Capita cum Bustis, id est, cum effigie umbilico tenus, [Col. 0462D] Liciniorum Patris et Filii, Laureata, se respicientia, dextris Victoriam sustinent, quae expansis brachiis, singulis manibus singulam tenet lauream.

Hoc numisma videtur idem esse, ac superius illud Ducangianum.

Sequitur postremum aliud ibid. apud Mediobarbum: D.D. N.N. IOVI. LICINII. INVICT. AVG. ET CAES. Capita Liciniorum laureata, dextris sustinent Fortunae typum, Figuram scilicet calatro caput ornatam, dextra, temonem sinistra cornucopiae.

Accedit Legiones, Alas equitum, et cohortes, Joviorum Herculiorumque nominibus semper insignitas permansisse, etiam sub ipso Constantino, et usque ad imperatorem Valentinianum III, ut passim videre est in Notitia Dignitatum imperii.

Vale, lector. Votis tuis fortuna respondeat; mea sunt vota.



GISBERTI CUPERI NOTAE.




[Col. 0463]
Praefatio.

[Col. 0463A] Ante annos aliquot, Joannis Columbi, viri eruditi rogatu, nonnulla in chartam tumultuaria opera conjeci, quae inservire arbitrabar posse uni aut alteri aurei hujus opusculi loco illustrando. Edita illa sunt Aboae, quae urbs Finnorum caput est: sed quemadmodum facile credo, ea doctis non plane probata fuisse, ita me non alia tunc temporis publici juris facere voluisse, velim iidem persuasum habeant. Columbus me certiorem fecerat, multa sibi in Lactantium annotata esse; nolui propterea falcem in ipsius messem immittere: sed ut morem amico, praeclarissimi Schefferi genero, et doctrinae perelegantis viro, gererem, notulas misi, quae editae in ultimo Septentrione sunt. Quid longiori vita vir dignior praestiterit, palam est; cumque animadvertam, haud pauca relicta esse, quae merentur illustrari pluribus, et cum ipsi mihi nonnulla meorum, neque enim hoc diffiteri pudet, minus placeant, coepi diligentius elegantissimum opusculum excutere, et notas meas, quas cum suis edidit Columbus, ubi commode id fieri potuit, hisce novis inserere, ut omnes ea via sub unum quasi conspectum cadere queant, et ut qui [Col. 0463B] sententiam meam cognoscere desiderant; non teneantur singulis momentis consulere viri praestantis curas. Natae hinc mihi sunt annotationes longe auctiores: easque ut luce donem publica, facit Patrum disertissimus; faciunt res praeclarae, quas ille nos docet; et facit denique operis argumentum, quod hodie renasci miramur, et stupemus, quodque caput est omnium confabulationum, saltem apud eos, qui vetera tempora, vulnera Ecclesiae inflicta, et Persecutorum tragicos exitus secum animo revolvunt, quosque tangit ac cruciat Ecclesia Dei tam miseris, tam horrendis, et apud posteros forte fidem non inventuris modis vexata. Quod si aliquid dignum Lactantio, virisque doctis acceptum praestiterim, erit certe quod laeter serium in modum; secus si accidit, sique morosi ingenii homines, quibus nihil, nisi quod ab ipsis proficiscitur, placet, multa invenire se posse putant, quae ipsis displiceant, per me id fiat licet; quippe qui non litibus et commissionibus, sed verae eruditioni et humanitati, idque animi, cui lusus aliquando dari debet, relaxandi causa, vacuum a negotiis publicis [Col. 0463C] tempus impendam.

Valere te juberem, lector, nisi manum injiceret Constantinus Magnus, decus et ornamentum libelli, quem a Lactantio compositum notis illustro. Nam cum is saepe ad partes vocandus sit, cum multa de eodem oblata occasione moneam, non abs re me facturum arbitratus fui, si in Illustrissimi Principis natalem inquirerem locum. Video eruditionis praestantis viros inter sese immane quantum dissentire, aliosque in Thracia, alios in Britanniis, alios alibi existimare natum esse magnum illum Imperatorem, qui in nummis non absque ratione vocatur EXUPERATOR OMNIUM GENTIUM, PRINCEPS PROVIDENTISSIMUS, UBIQUE VICTOR, et FUNDATOR PACIS: cuique in iisdem tribuitur SAECULI FELICITAS, BEATA TRANQUILLITAS, nec non SECURITAS REIP. Hunc igitur principem Baronius, Pomponius Laetus, archiepiscopus Armachanus, in Britannicarum Ecclesiarum Antiquitatibus, atque nuper ed. Stillengfleet in Originibus Britannicis censuerunt natum esse in Britannia; aliique Helenam, matrem ipsius, filiam faciunt regis cujusdam Britanniae, [Col. 0464A] quod certe purum putum figmentum est. Caeterum praecipuus prioris opinionis fundus est Panegyricus, quem Constantino Eumenius dixit: O fortunata, ait, et nunc omnibus terris beatior Britannia, quae Constantinum Caesarem prima vidisti! Illique addendus omnino est Panegyricus ab incerto auctore dictus Maximiano et Constantino, in quo haec verba leguntur: Liberavit ille Britannias servitute, tu nobiles illic oriundo fecisti. Verum, pace tantorum virorum quod fiat, alia ego omnia sentio; arbitrorque, Constantinum Magnum natum esse in Illyrico late sumpto, vel in Dacia Mediterranea, et quidem in urbe Naeso. Constantinus certe Porphyrogeneta illud nos absque ambagibus docet lib. II Themat. 9: Praefectura Daciae Mediterraneae sub Consiliario: urbes quinque, Pantalia, Germanus, , Naesus, patria Magni Constantini. Stephanus, vel Epitomator ejus Hermolaus Barbarus, idem in v. testatur: , , . Urbs Thraciae, opus et patria Constantini imperatoris; putoque idem tradere Julium Firmicum lib. I Matheseos, atque [Col. 0464B] apud eum legi debere cum Valesio ad Amm. Marcellinum ex mss. Naisum, non autem Tarsum; id quod editi libri servant: Apud Naisum genitus Constantinus, a primo aetatis gradu gubernacula Imperii retinens. Sed firmissimum argumentum nobis praebet auctor Excerptorum de Constantio Chloro, et Constantino Magno; cujus haec sunt verba: Hic igitur Constantinus natus Helena matre vilissima in oppido Naiso. Nihil certe clarius dici potest; transiremque ad alia, nisi conjecturam, quae mihi commode in mentem venit, cujusque etiam mentionem feci ad cap. 26 supponere e repub. litteraria judicarem; non quod illam aliis obtrudere velim, vel ipse etiam eam plane amplectar: sed ut diligentiores habeant, in quo sese exercere possint. Helenam ab aliis concubinam Constantii vocari notum est: verum nemo, quod equidem sciam, inventus est, qui eam dixerit fuisse vilissimam foeminam, praeter auctorem Excerptorum, qui tamen forte non ita scripsit, cum non sit verosimile, Christianum ita locuturum de piissima et venerabili, quemadmodum in nummis vocatur, [Col. 0464C] Augusta. Quid igitur? titubanter et dubius plane dico, scriptum forte fuisse, vilissimo in oppido. Nam videtur hoc oppidum non valde illustre, vel magnum fuisse; et certe mox in iisdem Excerptis sequitur, Constantinum illud mirifice ornasse: Stephanus ejusdem istud facit; et inde magnifice ornatum cum fuerit, mirum non est, vocari Amm. Marcel. XXI, 10, copiosum oppidum. Miror autem, eruditorum nonnullos hanc urbem eamdem esse existimare cum Nasto et Nesto (quarum illam Stephanus facit urbem Thraciae, alioque modo scribi addit; hanc vero urbem et fluviam Illyriae) eosdemque memoria mandare, Nesti urbis Illyriae et fluvii neminem e veteribus meminisse; at Nestum, Thraciae fluvium longe celeberrimum, memorare Melam, Plinium, Solinum. Nam ego quidem arbitror, Plinium VIII, 16, non alium, quam Illyriae Nessum memorare, quando notat, in Europa inter Acheloum tantum Nestumque amnes leones esse; et Scylax Caryandensis, vel qui ejus sub nomine editus est Geographus, in Illyria memorat , et urbem, vel fluvium, neque enim adjicitur [Col. 0465A] unum ex iis, . Quin imo Apollonius Rhodius IV, 1215, Nestaeos etiam eidem regioni adscribit; et notanda sunt Scholiastae verba: . . . , , . Id est: Nestaeos Scylax dicit esse gentem Illyriae: ab his in sinum unius diei est navigatio; et Eratosthenes in tertio Geograph. libro ait: Post Illyrios Nestaei, prope quos insula est Pharus, Phariorum colonia, Fuit igitur in Illyria urbs et fluvius Nestus; fuit Nessus, vel Nestus fluvius Thraciae, et denique Naisus urbs patria Constantini, quam et Thraciae urbem facit Stephanus, late scilicet regionis hujus nomine sumpto: nisi cum Valesio quis rescribere velit , et intelligere Daciam mediterraneam, de quo in Notis satis multa doceo. In oppido igitur Naiso natus Constantinus, a rerum gestarum gloria postea Magnus dictus; videturque vile et parvum fuisse, quia Constantinus illud mirifice ornavit, [Col. 0465B] ut scilicet natalem locum illustriorem redderet. Vilissimum inde dicitur auctori Excerptorum, si tamen conjectura mea vera est, quam vel eo nomine premere diutius nolui, ut ab Augusta Helena vilitas auferatur, quam etiam non memini ab ullo veterum illi objectam fuisse; nisi quod Eutropius narret Constantinum Constantii filium fuisse ex obscuriori matrimonio, quod certe respectu secundarum nuptiarum, quas Constantius celebravit cum Valeria Diocletiani imp. filia, dici ab eo potuit. Sed ut pergam, nullo praeterea modo temporum ratio permittit, ut in Britannia Constantinus nasci potuerit. Natus enim est anno Christi 272, coss. Aureliano et Basso, diu antequam pater Caesarea dignitate fuit ornatus, quod factum est anno Christi 291. Neque enim insulam illam ingressus est, antequam Caesar foret, et antea sine dubio ut plurimum in Illyrico egit; ut enim auctor Excerptorum loquitur, Constantius D. Claudii optimi Principis nepos ex fratre, Protector primum, exin Tribunus, [Col. 0465C] postea Praeses Dalmatiarum, ultimamque dignitatem accepit a Caro, qui regnare coepit anno 282. vel certe eam sub eo gessit, uti patet ex Vopisco in Carino. Nec quicquam illustres viros juvat Eumenius: egoque arbitror, alium longe verborum, quae adferuntur, sensum esse: nempe, Constantinum primam Britanniam vidisse Caesarem, non quia ibi natus, sed quia, patre mortuo, ab exercitu Caesar est factus; id quod verum esse patet satis superque ex iis, quae in notis observavi. Nec etiam quicquam alter panegyrista evincit, qui dicit, Constantinum Britannias nobiles illic oriundo fecisse. Nam oriri quidem dicuntur, qui nascuntur, et in vitam introeunt homines, iisdemque ortus tribuitur: sed eaedem voces singulari elegantia etiam usurpantur de iis, qui Reges, Imperatores, vel Caesares fiunt. Sic Caius et Lucius ab Augusto adoptati, et principes juventutis designati, Orientes juvenes dicuntur Paterculo, II, 99 et exortum principis Vespasiani dixit Plinius XXXIII, 3, de initio imperii ipsius loquens; et de eodem, ut multis videtur, [Col. 0465D] verba facit Curtius X, 9: Proinde jure meritoque populus. R. salutem se principi suo debere profitetur, cui noctis, quam pene supremam habuimus, novum sidus inluxit. Hujus hercule, non solis ORTUS, lucem caligantem reddidit mundo. Neque aliter panegyristae loqui solent. Cap. 1 Paneg. Maximiano et Constantino dicti: Sacratissimi principes, Maximiane, velis nolis, semper Auguste, et Constantine ORIENS imperator; cap. 8: Hic est, qui in ipso ORTU Numinis sui, Gallias priorum temporum injuriis efferatas reip. ad obsequium reddidit; id est, simul ac factus fuit imperator, initio imperii. Eumenius cap. 10 panegyrici dicti Constantino: Ignobilem credo aliquam Barbarorum manum repentino impetu, et improviso latrocinio ORTUS TUI AUSPICIA tentasse; idemque in alio Paneg. cap. 2, diem, quo Constantinus Caesar est dictus, appellat divinum ORTUM majestatis suae. Adeo ut quando Constantinus dicitur Britannias nobiles fecisse illic oriundo, [Col. 0466A] nihil certe aliud evinci inde possit, quam illum ibi purpuram sumpsisse, et Caesarem, vel Imperatorem factum esse, quae etiam sententia est Justi Lipsii in Admirandis, et Joh. Livineii; estque loquendi ratio desumpta a sole, vel sideribus, quibus Imperatores solebant comparari. Britannicus ab Octavia sorore vocatur apud Senecam sidus orbis: Antoninus Philosophus se senem vocat solem occidentem, Commodum vero orientem et Geta atque Caracalla in rarissimo Ephesiorum nummo apud Sponium et Morellium vocantur .

Quid mihi porro de Actis Pilati videatur palam feci ad cap. 36. Incidi postea in Opera posthuma Episcopi Cisterciensis; et animadverti, virum Illustrem pag. 51 notare: »Acta Pilati plena impietatis adversus Christum conflicta ex mandato Maximini Tyranni, publice tam in agris, quam in civitatibus proposita, et a ludimagistris addiscenda pueris tradita esse; his Romanos usos esse sub Diocletiano et Maximino, ad Christianos a martyrio revocandos, [Col. 0466B] ut testantur verba Maximini in passione SS. Tarachi, Probi, et Andronici: Iniquissime, non scis quem invocas, Christum hominem quemdam factum, sub custodia Pontii Pilati positum, cujus acta reposita (aliter legitur in editis) sunt.« Quod si illustris antistes per Maximinum intelligit Galerium Maximinum, quo imperante Acta haec conficta fuisse Eusebius testatur, certe illis sub Diocletiano et Maximino (vel Maximiano potius) uti non potuere Romani; quippe qui purpura sese exuerant, antequam haec Acta publicata sunt. Deinde Maximinus imp. verba in passione laudata non protulit, id quod videtur censere episcopus; sed Numerianus maximus praeses, qui in jus martyres traxit Diocletiano et Maximiano Herculio (ex quibus ut hoc obiter moneam interpres Theodori Metochitae male tres impp. facit, Diocletianum, Maximianum, et Herculium, cum ipse scripserit, ) iterum Coss. uti Acta testantur, licet non inveniam, eos simul secundum consulatum [Col. 0466C] gessisse. Praeterea Eusebius haec spurcissima Acta, ut monui, Galerio Maximino tribuit; unde et lib. I, cap. 9, illa inventa fuisse scribit. Vir doctus, qui dissertationem de legione fulminatrice publicavit nuper, scribit Diocletianum et Maximinum haec Acta cudisse, cum tamen Diocletianus, jam imperio deposito, Salonae ageret; arbitraturque, Acta Pilati laudata Justino Martyri, Tertulliano, et aliis, esse etiam supposititia: cui tamen opinioni adversatur Episcopus Cisterciensis; quam litem aliis relinquo examinandam.

Eodem capite 36 per summum sacerdotem apud Prudentium, non pontificem Romanorum Maximum, sed Cybeles sacerdotem intelligi debere doceo. Et procul dubio is primus erat sacerdotum Cybeles, et reliquorum caput, quomodo et Apuleius lib. I. Isidis sacerdotem maximum celebrat: Ac cum ad ipsum jam templum pervenimus, sacerdos maximus, quique divinas effigies progerebant . . . disponunt rite simulacra.

Notatu insuper dignum est, Lactantium cap. 4 narrare, [Col. 0466D] Valeriano direptam vel dereptam, uti scribendum judico, cutim et infectam rubro colore, in templo barbarorum deorum ad memoriam clarissimi triumphi positam, et legatis Romanorum semper fuisse ostentui. Nam auctor Chronici Alexandrini similia de Carino tradit: eum nempe victum Carras profugisse, et a Persis captum, mox interfectum esse, pellemque detractam eos fecisse saccum, et , vel unguentes servasse , gloriae causa. Unde haec hausta sint, ignoro plane: Nam nemo aliorum auctorum tale quid de Carino memoriae mandavit; quippe qui victus et occisus fuit in praelio, quod cum Diocletiano habuit apud Nargum in Moesia. Adeo ut Chronici illius auctor valde caute legendus sit; uti eo ipso loco Carum facit avunculum Carini, qui tamen illius, nec non Numeriani, fuit pater. Carinus in Persas profectus cum Caro [Col. 0467A] avunculo suo. Neque tantum ex patre avunculum facit: verum etiam scribit, Carinum patri in Persas proficiscenti comitem fuisse; cum contra Carinus Gallias rexerit, et Numerianus expeditionem cum patre in Orientem susceperit, teste Vopisco. Quod si vox abesset, vel addita foret ab ignaris librariis, , reddi posset, Divi Cari; quomodo is non modo in nummis, verum etiam a Nemesiano in Cynegetico, quod scripsit ad Carinum et Numerianum, appellatur:

Mox vestros meliore lyra memorare triumphos
Accingar, DIVI fortissima pignora CARI.

Ad cap. 16 notavi, humani aliquid Casaubonum v. Clar. pati, cum scribit Constantium bello Persas vicisse. Idem tamen etiam tradit auctor Chronici laudati pag. 642. , ait, Persae maximo bello a Constantio et Maximino Jovio Caesaribus devicti sunt. Haec gesta esse dicuntur Maximiano Herculio V [Col. 0467B] et Maximiano Jovio Caesare II coss., qui annus U. C. est 1050 et Christi 297, quo certe Galerius Maximianus Narseum superavit: sed Constantius in Britanniis bellabat. Deinde Maximinus Jovius est Galerius Maximianus Jovius, cum C. Valerius Maximinus illo tempore nondum Caesar fuerit factus.

Putabam (Vid. not. ad cap. 29), Aurelium Victorem corrigendum esse, interposita particula et: sed vulgata etiam scriptura declarat, Licinium simul factum esse Caesarem Augustum; cum alias primo Caesarea dignitas, inde Augusti nomen daretur Principibus.

Disserui (Vid. not. ad cap. 39) de combustione cadaverum, putavique in binis inscriptionibus haec verba, CORPUS INTEGRUM CONDITUM, denotare corpus illud non crematum, verum humi mandatum esse. Nondum conjecturam illam damno: sed videant tamen eruditi, num potius significare illi, qui monumenta ista posuerunt, velint, corpora non mutilata, verum integra humata esse. Nam illud ut fieret, magna [Col. 0467C] Gentiles tenebat religio; magnumque ipsis solatium erat, si florentibus et integris membris, ultimum valere rebus humanis dicerent. Statius II Sylv. 1, 156:

Gratum est, fata tamen, quod non mors lenta jacentis
Exedit puerile decus, manesque subivit
INTEGER, et nullo temeratus corpora damno,
Qualis erat . . .
Quo non incommode refert Gevartius factum Augusti, qui supremo die, petito speculo, capillum sibi comi, ac malas labentes corrigi praecepit, Suotonio teste. Scilicet umbras ita apud inferos versari, ut corpora ex vita decedebant, habebant persuasum; uti vel Deiphobus Apud Virgilium VI Aen. et Laius apud Statium II. Theb. ne alia exempla advocem, docent. Inde est, quod tam graviter in Antonium invebatur Cornelius Severus apud Senecam Suas. VII, quod Ciceroni caput et manum amputari jusserat:

[Col. 0467D] Haec nec in Emathio mitis victoria Perse,
Nec te, dire Scyphax, non fecit in hoste Philippo.
Inque triumphato ludibria cuncta Jugurtha
Abfuerant, nostraque cadens ferus Annibal ira
Membra tamen Stygias tulit inviolata sub umbras.
Et forte huc etiam respicit Nero, cum apud Sueton.: Nihil prius ac magis a comitibus exigit, quam ne potestas cuiquam capitis sui fieret, sed ut quoque modo TOTUS cremaretur: quanquam ludibrium, et caput pilo infixum, uti fieri solebat, ante oculos habere potuerit. Integri igitur inferos adire exoptabant Gentiles, ut scilicet integris etiam membris in campo Elysio choreis et epulis operam dare possent. Hinc puto occisorum membra diligenter fuisse aptata, ut scilicet tanquam integri conderentur. Statius III Th. 132.

Vulneraque alta replent lacrymis. Pars spicula dextra
Nequicquam parcente trahunt; pars molliter aptant
Brachia trunca loco, et cervicibus ora reponunt.
[Col. 0468A] Vulnera itidem obligabant; uti apud Euripidem Phoen. vs. 1663, Antigone Creontem rogat, ut vulnera fratris Polynicis occisi obligare posset:

.

Capite eodem, de rege saeculi nonnulla ad Tertullianum explicandum monui, suspicatusque postea sum, scribi haud incommode posse, pro diaboli scilicet aemulatione regis saeculi; nam diabolus in Novo Foedere, et quidem in Evangelio Joannis, , et in Epistola ad Corinthios secunda, , vocatur: vel vulgatam scripturam ita explicari posse, pontificem maximum esse ad diaboli imitationem regem saeculi.

Adjiciendum tandem est, Freherum, vir. ampl. pererudite de tributorum variis generibus agere in dissert. quam de Numismate Census composuit; et valde illustrari Lact. caput tertium et vicesimum per verba ejus, quae sequuntur. Tenendum est certe, ait, [Col. 0468B] tributum soli, id est, agrorum, pro modo et latitudine eorum indictum fuisse, ut Ulpianus de Censibus docet; vel potius pro feracitate. Stipendium enim et tributum onera sunt fructuum, lib. VII D. de Usufr., lib. Neque D. de Impens. in res dotales factis. Unde Maecenas apud Dionem: . Nec agris solum, sed caeteris etiam facultatibus, auro facto et infecto, pecuniae numeratae, mancipiis, gregibus tributa imponebantur pro eorum modo. Qui ut inter divites et inopes diversus: ita et tributi onus; neque hoc inopibus valde formidandum. At capitis tributum in omnes peraeque unum, liberos modo (nam servorum nulla capita: sed pecudum instar pro pretiis suis a domino cum caeteris fortunis horum tributum dependebatur) divites et tenues, maritos et caelibes, parentes et orbos. Non dicam juvenos et senes, quod ei rei modus datus, ut nec ante vigesimum annum capite obligaretur, et senectuti sua immunitas esset: nisi quod in Judaea hoc etiam aliquantulum aggravatum [Col. 0468C] Ulpianus auctor est D. lib. III D. de Censibus.

Hic cum te iterum relinquere, lector, vellem, ecce affertur ex Italia Henrici Norisii, viri certe celeberrimi, et cui plurimum antiquitatis studium debet, Epistola Consularis, quam mihi ille dono mittebat. Ad caput Lactantii 10 doceo, Caesares in Augustorum plane fuisse potestate, nec propterea mirum esse, Galerium Maximianum ad carpentum Diocletiani concurrisse. Haec mea et aliorum sententia valde firmatur a viro praestantissimo; quippe qui p. 177 laudatae Epistolae docet, Caesareum nomen nullius imperii indicium fuisse. Antonius Pagi, vir itidem pereruditus, imperium Caesareum subinde commemorat; hoc alii explodebant, quos ita loquentes introducit: Nos plane, inquiunt, ignoramus, quidnam sit hocce imperium Caesareum Domitiani ac Commodi, ut ille tuus fingit. Nam Dio lib. LIII disserens de titulis imperator. testatur, appellationem Caesaris nihil peculiaris potentiae significare, sed tantum successionem stirpis. Et ne [Col. 0468D] a Domitiano discedamus, Tacitus in fine lib. III Histor. scribit, Domitianum post necem Vitellii a frequenti milite Caesarem consalutatum. Et initio lib. IV ait: Nomen sedemque Caesaris Domitianus acceperat. Eo autem titulo nullum eidem imperium collatum, patet ex iis, quae statim subjungit: Praetura Domitiano et Consulare imperium decernuntur. Praetura nullum imperium, sed jurisdictionis tantum potestatem Domitiano conferebat. Caeterum ut Caesar, idemque filius Vespasiani Augusti, quidpiam auctoritatis ac potestatis supra privatos praetores haberet, eidem Consulare imperium S. C. decretum fuit, quod nuda illa Caesaris appellatio nullum eidem imperium tribuebat. Marcus Aurelius filios adhuc pueros Caesares creavit, nullo cum eisdem imperio cujus ob aetatem nondum capaces erant, communicato. Idem vero post annum nonum imperium proconsulare Commodo tradidit, ante quod sine ullo imperio Caesar tantum fuerat. Etenim [Col. 0469A] Augusti potestatem atque imperium intra urbem sibi reservantes, filios Caesares imperio proconsulari extra urbem insigniebant. Itaque Commodus ac reliqui Caesares, ante imperium proconsulare, omnis imperii expertes censebantur. Hinc cum anno 175 Senatus nuntium necis Avidii Cassii accepisset, inter festivas acclamationes absenti M. Aurelio factas dixerunt: Commodo imperium justum rogamus, Commodo Tribunitiam potestatem rogamus. Erat igitur Commodus sine imperio, quamvis jam inde ab anno 166 Caesar esset, destinatus tamen ad imperium, quod una cum tribunitia potestate eodem demum anno 175 accepit. Idem Commodus cum Albinum Caesaris nomine donasset, hic postea imperator pro concione dixit: Commodum donantem ne Caesariano nomine contempsi. Non imperium Caesareum dixit, sed purum putum nomen Caesareum. Horum auctor Capitolinus cap. 2 et 3 in Albino. Haec apud virum tam praeclarum, et Fastorum correctorem et conditorem, cujus amicitiam, humanitatem et eruditionem maximi facio, leguntur; [Col. 0469B] atque ex iis, lector, perspicere simul potes, non male Julianum sese vocasse Apparitorem fidum; et Galerium Maximianum apud Lactantium cap. 9 causas habuisse, quare detrectaret Caesaris nomen, cumque illud in litteris ad se datis audisset, exclamaret truci vultu ac voce terribili: Quousque Caesar? et quare tandem Galerius Maximinus cap. 32, nec Caesarem se, nec tertio loco nominari volebat.

Haec commodum digesseram, cum ecce mihi litterae a viro praestantissimo afferuntur; quas quia Caesaream dignitatem magis illustrant, non secus ac annum, quo Constantius ac Galerius designati Caesares fuerunt, adjicere, lector, bona tua cum venia, visum fuit.





[EPISTOLA.]

Illustrissimo Domino, eruditissimo ac clarissimo viro D. GISBERTO CUPERO, praepotentium ordinum Belgii Foederati senatori amplissimo.

Cum epistolam consularem tibi, vir illustrissime, [Col. 0469C] mittere ausus sum, haud in votis mihi fuit, ut tu arduis, ac hoc praesertim armis Gallicis concussae Europae motu, praepotentium ordinum Belgii Foederati negotiis implicitus, oculos ad eamdem deflecteres. Nam in supremum provinciarum Belgicarum senatum cooptatus, praesentia, ac quae vario eventu contingere possunt, consilio ac providentia curare debes, non autem in elapsa retro saecula animum revocare. Verum, qui tuus genius est, ubi in senatu maximis de rebus consilia discutis, ac Conso publice litas, domi postea Minervae sacris operaris; quod utrumque cum laude exequi iis tantum datum, quos aequus amavit Jupiter. Hinc victoris gentium populi Fastos a me emendatos laudas, qui ob praeclara abs te edita volumina in litterariae reipublicae Fastis es laudatissimus. Laetor autem plurimum, quod aureum Lactantii librum novis supra Baluzianas notis illustraturus sis; pleraque enim majoribus nostris ignorata ibidem exponuntur, ac chronologia imperii Diocletiani, quae Scaligerum, Panvinium, Baronium, aliosque latuit, [Col. 0469D] rectissime declaratur. Nicolaus Toinardus Aurelianensis dudum meam sententiam rogavit de anno, quo, juxta Lactantium, Constantius ac Galerius designati Caes. fuerint, cum Baluzius id actum putet anno aerae Christi vulgaris 293. At rescripsi Baluzium anni metachronismum admittere. Nam Galerius Maximianus in titulo edicti pro Christianis promulgati A. C. 311, quo et idem Augustus animam inter cruciatus projecit, inscribitur TRIB. POT. XX COS. VIII. At si ille tribunitiam potestatem accepisset A. C. 293, eadem tribunitia potestas anno demum 312 kalendis martiis vicies coepisset multiplicari. Panvinius scribit, eos Caesares designatos fuisse A. C. 291, quod antea Idatiani [Col. 0470A] Fasti tradiderant, eodem anno eclipsim etiam solis advocantes. Sed cum Baronio ea Caesarum designatio referenda est ad kalendas martias A. Christi 292. Etenim ubi Lactantius cap. 33 de Galerio scripsisset: Jam decimus et octavus annus agabatur, quo percussit eum Deus insanabili plaga, etc., addit. Et haec facta sunt per annum perpetem, cum tandem malis domitus Deum coactus est confiteri, etc., et jam deficiens Edictum misit hujusmodi. Itaque aegrotare coepit postrema parte anni imperii, sive TRIB. POT. XVIII ac toto anno TRIB. POT. XIX morbo vexatus fuit: initio vero TRIB. POT. XX, nempe post kalendas martias A. Christi 311 edictum emisit. Jam vero si edictum promulgasset anno eodem 311, ante kalendas martias, sub exitum TRIB. POT. XX primum initae A. C. 291, uti putat Panvinius, idem ante edicti promulgationem pleno biennio aegrotasset: nempe postrema parte TRIB. POT. XVIII ac rursus TRIB. POT. XIX ac XX cum Consul VIII, anno scilicet 311, edictum emiserit. Consulendae autem sunt tabulae astronomicae, si quae [Col. 0470B] eclipsis anno 292 contigerit, uti produnt laudati Fasti. Petavius anno Christi 291 ponit eclipsim die 15 maii, hora tertia post meridiem. At Idacius eam eclipsim, ac illorum Caesarum designationem perperam eodem anno 291 recitavit, cum creatio Caesarum anno insequenti, si Lactantio fides, contigerit.

De imperio Caesarum sub Augustis ita censeo. Quidam fuere puri puti Caesares sine ullo imperio, uti Caius ac Lucius, Augusti filii, statim post adoptionem; uti et Nero, antequam A. U. 804, imperio proconsulari ornaretur. Ita etiam et Commodus ejusque frater Annius Verus, cum essent parvuli. At quidam alii una cum Caesarea dignitate imperium accipiebant. Ita Constantius ac Galerius cum primum Caesares facti sunt, proconsulare imperium acceperunt. Vopiscus cap. 6, de Vita Cari ait, hunc in animo habuisse, ut Carino Caesareum imperium abrogaret, cum ut initio de Vita Carini scribit, Caesarianum teneret imperium, quo nempe bellum in Occidente gerere poterat. Vide scripta mihi p. 189 Cenotaph. Pisanorum. Cum vero [Col. 0470C] Constantius ac Galerius uti futuri bellorum administratores Caes. dicti fuerint, imperium etiam proconsulare una cum nomine Caesareo inierunt. Hinc in plurimis rescriptis Codicis Justin. in titulis legum Diocletiani et Maximiani, Augg. et Caesares nominantur, nempe ob imperium proconsulare extra urbem. Ita cum Valeriano et Gallieno Caesar Valerianus etiam rescriptis ibidem praeponitur, uti et Philippus Caesar cum Augusto patre. At in eodem Codice, ubi Divorum fratrum rescripta recitantur, nunquam legitur additus M. Aurelius Caesar: ex quo infero, hunc, vivente Antonino Pio, purum putum Caesarem fuisse. Videsis lib. II Cod. tit. 1, 13 et 38; lib. VI, tit. 26. Nec item Commodus una cum patre M. Aurelio ac L. Vero legitur lib. III, tit 31. lib. V, tit. 25, lib. VI, tit. 26. Itaque existimo, quosdam Augustos imperium proconsulare suis Caesaribus tradidisse; alios vero nudam omni imperio dignitatem Caesaream filiis sive natura, sive adoptione communicasse At omnia haec singulari tuae [Col. 0470D] eruditioni examinanda propono ea mente, ut sim paratus tuam in sententiam, quaecumque illa fuerit, pedibus transire; es enim Senator, ac apud me primae etiam, ut olim dicebant, sententiae consularis. Vale, vir doctissime, ac litterariae in Belgio rei decus et praesidium. Dabam Florentiae 10 kalendas decembris 1688.

Illustrissimae Dominat. Vestrae Humillimus et addictissimus servus.

Haec Vir illustris doctrinae ad me misit; quae si tibi, lector, tantum quantum mihi placent, placebunt certe plurimum. Vale.




[Col. 0471]
NOTAE IN LACTANTIUM.

[Col. 0471A] De Mortibus Persecutorum. Ex exemplis quae Baluzio et Columbo notata sunt, satis patet Veteres frequenter mortes dixisse plurali numero. Neque aliter loquitur Manil. I, 887:

Cesserat officium lacrymis: et funera deerant
Mortibus et lacrymae.
Sen. Suas. extrema: Juba et Petreius mutuis vulneribus concurrerunt, et mortes foeneraverunt; quibus addendus Prudentius II contra Symm. 675. Caeterum id quod Columbus optabat, ut Joannis Sarisberiensis opusculum, quod de Exitu tyrannorum, ipso in de Nugis Curialium teste, inscripsit, lucem aspiceret publicam, id certe et ego vellem summopere. Arbitror enim eum Diocletiani, Maximiani, aliorumque tyrannorum et mortes exitusque memorasse; et ut veteres auctores legere solebat, potuisse forte consulere hunc ipsum Lactantii libellum, cum saeculo vixerit XII, quo major longe mss. copia supererat. Laus inventionis editionisque hujus opusculi Anglis, [Col. 0471B] vel Gallis reservata est, quia in utroque regno vitam egit; et certe eruditione praestantes viri omnem movere lapidem deberent, ut ea Joannis Sarisberiensis cura in lucem prodeat tandem. Balaeo teste, inscribitur de Malo tyrannorum exitu. In Bibliothecae Bodleianae manuscriptis laudatur ejusdem Nero; et arbitrabatur Graevius idem opusculum esse, quod a primo et saevissimo tyranno ac persecutore, Nero, et ab argumento, de Exitu tyrannorum, fuerat inscriptum: quem morem libros inscribendi vetustum esse, ex Cicerone et Varrone constat.



CAPUT PRIMUM.

Addetur his omnibus. Fallor, aut intelligitur diabolus qui praecipuus fidelium adversarius et hostis est, quemque dicit tandem etiam vincendum esse, non secus ac instrumenta ejus persecutores superati fuerunt: cap. 14: Novies enim tormentis cruciatibusque variis subjectus, novies ADVERSARIUM gloriosa confessione [Col. 0471C] vicisti; mox idem repetens, eum Zabulum, vel diabolum vocat: Novem praeliis Zabulum cum satellitibus suis, id est, persecutoribus, debellasti. Et quanquam Maxentius c. 43 dicatur unus interesse de adversariis Dei, tamen ille aliique omnes eo, quo haec scribebat tempore Lact. sublati fuere persecutores; unde cap. 50: Hoc modo Deus universos persecutores nominis sui debellavit, ut eorum nec stirps, nec radix ulla remaneret. Et tamen his omnibus addetur adversarius, id est diabolus; id quod etiam indicat fine hujus libelli: Ut omnes insidias atque impetus diaboli a populo suo arceat, ut florescentes ecclesias perpetua quiete custodiat; quod si fit, diabolus certe victus est, et additur reliquis adversariis proculcatis. Atque ita diabolus dicitur martyribus certamina parare. Passio SS. Perpetuae et Felic.: Puellis autem ferocissimam vaccam, ideoque praeter consuetudinem comparatam, diabolus praeparavit, sexui earum etiam de bestia aemulatus. Graeci hunc adversarium similiter vocant , quomodo Chrysost. in cap. XII II ad Cor. [Col. 0471D] Epistolae, citans III Reg. IV, , explicat, et ita in Epist. ad Thessal. est Dei adversarius, vel Antichristus, qui semper et perpetuo Deum oppugnat.

Restituta per orbem tranquillitate. Ita eleganter loquebantur, quia bella tempestatibus, uti notissimum, et procellis comparabantur. Inde in nummo Antonini apud Tristan. t. I, p. 576: TRANQUILLITAS. AUG., ut indicarent, Antoninum prudentia sua et virute pacem et tranquillitatem dedisse imperio Romano. [Col. 0472A] In aliis numismatis occurrit SERENA TRANQ. et ita mox Lactantio pax jocunda et serena dicitur.

Templum Dei, quod ab impiis fuerat eversum. Hic agi de templo Nicomediae, quod a Diocletiano et Maximiano eversum fuit, uti patet ex cap. 13, putat doctissimus Baluzius. Verum ego arbitror, intelligi in genere debere Christianam religionem, vel Christianos ante vexatos acerba persecutione, nunc vero per Constantinum paci et quieti redditos. Hinc mox nihil de aedificio extruendo sequitur, uti omnino necesse erat: verum de mentibus, quas pax jocunda et serena laetificat; hocque ad praecedentia respicere, patet ex particula enim satis superque. Neque aliter mihi interpretandum esse videtur, quod mox sequitur: Qui templum sanctum everterant, ruina majore ceciderunt: qui justos excarnificaverant; nam hoc in genere ad Persecutores referendum est, qui certe non jusserant templum Nicomediae deleri omnes. Quin et initio capitis templum illud, sive coetum fidelium, ecclesiam vocat: Restituta per orbem tranquillitate, profligata nuper [Col. 0472B] ecclesia rursum exurgit; quanquam non ignorem, cap. 12 eamdem vocem pro conventiculo poni. Solebant ad haec Patres gentilium deorum aedes templa, et loca, in quibus Christiani conveniebant, ecclesias, vel conventicula, etc. vocare; id quod facit ipse Lactantius, cap. 5, 15, 35, 36, patetque ex Aureliani imperatoris epistola apud Vopiscum, et docuerunt satis eruditionis praestantis viri. Atque ut fideles in novo Foedere dicuntur ita et Patres Latini eosdem vocarunt templum Dei sanctum, fidele, stabile, coeleste; uti facit ipse Lactantius cap. 2 et 15 necnon IV Institut. 25: Conquerentes profanos homines sacris interesse, egerunt Principes suos in furorem, ut expugnarent Dei templum: ubi nequaquam respicere Lactantium arbitror ad templum Christianorum apud Nicomediam, verum ad fideles, quos per totum Romanum imperium conati sunt expugnare; et vox haec non de everso conventiculo, licet milites manus operi admoverint: sed de Christianis persecutione afflictis commode [Col. 0472C] potest usurpari. Sic lib. V Institut., 2, Dei additum indicare videtur, et ibi fideles debere intelligi, non secus ac cap. 33 infra, quia edictum, quod mox sequitur, omnes Christianos respicit.

Humano generi providerunt. Huc pertinent nummi, quibus inscribitur PROVIDENTIA AUG. et SAPIENTIA PROVIDENTISSIMI PRINCIPIS; et per genus humanum solemne est intelligere imperium Romanum: unde in iisdem nummis SALUS GENERIS HUMANI occurrit.

Nunc placatus. Putabam Deus poni debere post placatus, et Lactantium jacentes et afflictos servorum posuisse, pro miseris et afflictis servis: sed nunc non displicet Columbi precibus; quod et eruditis Anglis in mentem venit.

De quo exitu. Verba quae exciderunt, ita forte supplenda sunt: De quo exitu impiorum testificari placuit, ut omnes, qui procul moti fuerunt, vel qui post nos futuri sunt, scirent quatenus virtutem et Majestatem suam in perdendis delendisque nominis sui hostibus Deus summus ostenderet; mox, post auctores, puto [Col. 0472D] excidisse tantorum scelerum, vel persecutionis. Angli aliter paulo supplent, atque etiam Columbus; quorum conjecturas si quis meae praeferat, haud id feram gravate.



CAPUT II.

Cruciatus est. Id est, cruci affixus, uti ex Lactantii Institut. docet Columbus; neque aliter locutus est Hegesippus lib. XVIII: Capiebantur innumeri; quingenti ferme ad diem cruciabantur.

Duobus Geminis. Quam diversa alii sentiant, notum [Col. 0473A] est: vide Scaligerum, Petavium, Bucherium, Onuphrium, Langium, Christmannum, Th. Lydiat et alios.

Procella nubis. Plus dicit, quam in sacra Scriptura; ibi enim tantum mentio, et ablatio ipsa exprimitur quae loquendi ratio procellam excludit plane, docetque placide J. Christum D. N. in coelum sublatum esse.

Petrus Romam advenit. Tradit hoc etiam Lactantius IV Institut. 21: Miracula autem respiciunt procul dubio fabulam, quae fertur de Simone mago, quaeque narratur Arnobio et aliis.

Ac stabile. Id est, firmum, duraturum. Sic in nummis occurrit, TELLUS, vel TERRA STABILITA, apud Erizzum p. 386, quo significatur procul dubio, imperatores pacem duraturam et firmam dedisse orbi terrarum.

A cultu idolorum. Hoc Lactantius ut Christianus loquitur; nam Ethnici dicebant cultum deorum. Inscriptio apud Gruterum:

[Col. 0473B] DIOCLETIAN. CAES. AUG. GALERIO. IN ORIENTE. ADOPT. SUPERSTITIONE. CHRIST. VBIQ. DELETA. ET. CULTU. DEOR. PROPAGATO.

Utque ex innumeris tam Graecis, quam Latinis auctoribus, necnon ex martyrologiis et Actis martyrum patet, Gentiles statuas deos repraesentantes ipsis deorum nominibus designabant.

Ad religionem novam. Et hoc est, quod objiciebatur continuo Christianis, uti patet satis superque ex Arnob. lib. I pag. 34, lib. II pag. 92, 93 et 94, aliisque. Inde Asclepiades gentilis apud Prudent: Hym. 10 . vs. 580 primo celebrat sacra vetusta, et inde novellum dogma Christianis objicit; et Baronium secutus Trist. tom: I, pag. 698, per pueros et puellas novorum hominum apud Capitol. in M. Ant. philosopho, intelligit pueros Christianorum: quanquam ego existimem, Casaubonum et Salmasium [Col. 0473C] veriora tradere.

Primus omnium. Hoc uno ore narrant omnes; et quanquam a Claudio Christiani videantur male habiti, non secus ac Judaei, quorum nomine primis Ecclesiae nascentis temporibus etiam illi veniebant (quam in rem extat locus elegans apud Sulp. Sever. II, 99) non tamen motus ille inter persecutiones numeratus est. Claudium Judaeos Roma jussisse excedere, tradit B. Lucas in Apostol. Actis; ac de eadem re ita loquitur Sueton. c. 24: Judaeos impulsore Chresto assidue tumultuantes Roma expulit. Per Chrestum procul dubio Christum D. N. intelligit, eumque ita vocabant, quia Chrestus erat nomen Romanis usitatum, uti ex inscriptionibus, et Cic. II ad Fam., 8, patet; et puto gentiles errore nominis Dominum nostrum ita nominasse, non autem per contumeliam, id quod tamen eruditi existimant. Neque enim mihi ulla contumelia esse videtur, aliquem Chrestum, id est, bonum, suavem, benignum nominare; quanquam erraverint [Col. 0473D] satis superque gentiles, quando illud putaverunt Salvatoris nostri nomen esse. Impellere autem Christus Judaeos non potuit, quippe qui imperante Tiberio coelo redditus est: sed hoc ita mihi videtur esse interpretandum, nonnullos Judaeorum nostrum Christum dixisse esse Messiam, alios contra id negasse; atque inde tumultus inter ipsos tam privatim, quam publice ortos esse. Sed tamen Claudius nihil aliud fecit, quam ut omnes Roma expelleret; illoque tempore absque dubioetiam Christianis eadem sors obtigit: et quia solum tantum, fortunis religioneque salvis, mutare cogebantur, Claudius inter persecutores numeratus non est.

Tam malae bestiae. Ita Neronem, Diocletianum, et alios persecutores nominat optimo merito Lactantius, uti monuit Baluzius. Videantur capita 4, 9, 16, 25, 32 et 39, in quibus, modo execrabile animal, modo nefarium, modo mala bestia occurrunt. Latinus Pacatus Maximum vocat belluam furentem; ubi similia [Col. 0474A] ex Rutilio et Seneca observat Livineius. Neque aliter loquuntur de tyrannis et impiis principibus Liv. XXXIV, XXXIX: Cic. lib. I et III Offic.; Lucianus pag. 1015, 1016, 200 et 206; Ed. Bourd. Dion. Cassius lib. LXXVII extremo; Arnob. V, p. 115; Asterius Homil. 1: quibus addi potest Rittersh. IV, 9 Lect. Sac., et in passione Seraphiae Helpidius rabidissimus canis vocatur. Scilicet interdum non satis habebant generale nomen, ut bestiae, animalis adhibere: sed quod eorum maxime foedis hominibus conveniebat, vel convenire putabant, projiciebant. Ita Lycophron p. 20 Helenam propter impudentiam vocat p. 170, Clytemnestram hominesque moribus saevis et asperis praeditos , , et scorpiones dictos esse, observavit Meurs. ad Lycophr. p. 125. Sic Asterius p. 72 adulteram nominare nullus dubitat et apud Livium XXXIX, 11, Hispala, mulier non satis pudica, excetra vocatur. Sic Julianus, Ep. 23, Constantinum appellat unde satis perspici potest, [Col. 0474B] quo odio Apostata ille Christianos fuerit persecutus.

Adventum . . . nefas. Haec sic suppleri posse existimo: quod nefas est credere. Sicut duos prophetas vivos esse translatos, et in ultimo saeculo initium Christi sanctum ac sempiternum, cum descendere coeperit, praecessuros pronuntiant, eodem modo etiam Neronem venturum putant, qui futurus praecursor diaboli. Et recte primo dicit Lactantius, nefas esse credere Neronem rediturum, et Antichristi praecessurum adventum; eosque paulo ante quosdam deliros nominat. Hinc patet auctorem nostrum, id quod monere oblitus non est Baluzius, non accedere eorum opinioni, qui censebant Neronem non esse mortuum, sed adhuc vivere, et venturum ante finem saeculi, ipsumque vel fore Antichristum, vel temporibus iisdem per Occidentem saeviturum, quibus ille per Orientem; quam in rem plura videri possunt apud Casaub. ad Sueton. Commodianus Instruct. 41 canit, Neronem de inferno reversurum; ejusque versus supponendi sunt, [Col. 0474C] quia libellus ille rarus est admodum, et quia adventus Heliae etiam facit mentionem:

Dixit Esaias: Hic homo qui commovet orbem
Et reges totidem, sub quo fiet terra deserta:
Audite, quoniam propheta de illo praedixit:
Nihil ego composite dixi, sed neglegendo
Tum scilicet mundus finitur, cum ille parebit;
In tres imperantes ipse diviserit orbem,
Cum fuerit autem Nero de inferno levatus,
Helias veniet prius signare dilectos.
Res quas Africae regio et Arctoa natio tota
In septem annis tremebit undique terra
Sed medium tempus Helias, medium Nero tenebit.
Tunc Babylon meretrix incinefacta favilla
Inde ad Jerusalem perget victorque Latinus
Tunc dicet: Ego sum Christus quem semper oratis.
Per Prophetas autem vivos translatos duos, intelligendi sunt Enochus et Elias, uti patet ex Jo. Damasceno, IV, 27, de Orthod. Fide; quanquam alii solius [Col. 0474D] Eliae reventuri meminerint, quod etiam facit uti ex laudatis versibus patet, Commodianus. Praeterea respicere Lactantius videtur ad regnum Christi millenarium, de quo videri etiam potest l. VII, c. 1 extremo, et cap. 14, alibique Instit. Divinarum; illique addi potest Commodianus. Ut autem hoc loco descendere dicit Christum advenientem: ita etiam de ejus nativitate non aliter loquitur, IV Inst., 10: Ut esset necesse, appropinquante saeculi termino, Dei filium descendere in terram. Graeci id vocant , et Jupiter , vel Descensor occurrit in nummis, eoque nomine ad adulationem proni Athenienses honorarunt Demetrium Poliorcetem, tanquam in eum mutatus Jupiter in terram descendisset. Non satis caute, mea ex sententia, Tristanus, tom. II, p. 571, explicat, in terram fulmen jaculantem Jovem. Nam quamvis Jupiter fulmen jaculans, et cum pluit, , et descendere possit dici, ipsumque adeo fulmen, vel , Lycophroni, p. 67, vocetur [Col. 0475A] , et eidem, p. 199, dicatur fulmine hostium domos incendere; quamvis loca fulmine tacta consecrata fuerint eidem Jovi, teste Magni Etymol. auctore in V. , nec non Pulluce lib. IX, cap. 5, puto tamen, Demetrium ita dictum fuisse, quia adulatores ipsum Jovem esse persuasum sese habere volebant videri. Sic et Jupiter descendere dicitur, quando pluit. Virg. II Georg. 324.

Tum pater omnipotens foecundis imbribus aether
Conjugis in gremium late descendit.
et forte haec mythologia repraesentatur in nummo Antonini Pii apud Seguinum, p. 197, in quo Jupiter in aere suspensus, et alatum tenens fulmen una manu, altera ex cornucopiae effundit vel rorem, vel pluviam.



CAPUT III.

Donec impias manus. Interpres Vulgatus Esaiae, XIV, 26: Et haec est manus extenta super universas gentes; Lactant. cap. seq.: Impias manus in Deum intentavit; [Col. 0475B] nihilque aliud illae loquendi rationes significant, quam aliquem oppugnare. Alio sensu in Ins. apud Grut. I. DCCCXXX. Procope dicitur manus levare contra Deum, qui innocentem sustulit, addito duarum elevatarum manum ectypo; nam illa se innocentem testatur obiisse, deumque ut crudelem accusat, quod tam cito humanis sit erepta rebus.

Interfectus domi. Etiam memoria. Parum abest, quin distinguam: Interfectus. Domi etiam, id est, Romae, ex Senatus decreto, uti patet ex seqq. et Suetonio. De more autem damnandi memoriam alicujus vide Lips. ad VI Ann. Taciti; et Rad. Forner. II, c. 17 et 18 Rer. Quotidianarum. Eoque pertinet nummos talium impp. etiam abolitos et fusos fuisse, uti factum, Dione teste, mortuo Caligula; vel nihil eos valuisse, quemadmodum docet Arrianus de Nerone agens IV, 5, in Epictetum. At quanto melius cum bonis principibus habere , quam iis tribuit Themistius Orat. nona! Quod si distinctio [Col. 0475C] haec admittenda non est, per domi proculdubio intellexit Lactantius, Domitianum in palatio suo occisum, idque a suis, fuisse; uti patet ex Suet. c. 17, et hoc mihi nunc praeferendum esse videtur.

In statum pristinum. Lactantium sentire hoc sub Nerva factum esse, non autem vivente adhuc Domitiano, satis puto patere ex verbis, quae praecedunt, rescissis igitur actis tyranni; quod certe non nisi post mortem Domitiani evenire potuit. Non tamen ille diù Ecclesiam persecutus est; quin et meliori menti redditus, a persequendis Christianis destitit, et exules revocavit, uti haud obscure ex Tertulliano patet: Tentaverat et Domitianus, portio Neronis de crudelitate; sed quia et homo, facile coeptum repressit, restitutis etiam, quos relegaverat; qualia etiam tradit Hegesippus apud Euseb. III, 20 Historiae Eccles.



CAPUT IV.

Execrabile animal Decius. Si Martyrologiis habenda fides, proximi tamen ejus Christiani fuerunt, ut Trofonia [Col. 0475D] vel Tryphonia, vel Tryphaena, filii ipsius Caesaris uxor, cujus celebratur memoria in Martyr. German. nuper edito a. d. XV kal. nov. iisdemque sacris imbuta fuit filia Caesaris ejusdem Cyrilla, teste Adone in Martyr. p. 159, 174 et 178. Sed cum diligenti cautela ejusmodi libri legendi sunt.

Exstitit enim post eum execrabile animal Decius. Nullus fere locus aeque notabilis in hoc toto libello est; nam inde discimus, Christianos temporibus Nervae, Trajani, Antoninorum, etc., promulgatis et propositis impp. edictis, atque adeo ipsorum jussu persecutionem passos non esse; unde et cap. praeced. Lactantius eos nominat bonos principes; quod certe non fecisset, si res christiana tantum ab iis damnum accepisset, quantum martyrologia prae se ferunt. Et observatione imprimis etiam dignum est, Prudent. lib. II contra Simm., v. 669, Neronianae persecutioni subjungere Decianam, omissis non modo persecutionibus, [Col. 0476A] quae Antoninis aliisque bonis principibus tribuuntur, verum etiam illa, qua Domitianus in pios grassatus.

Illius instinctu primus Nero, matre perempta,
Sanguinem apostolicum bibit ac me strage piorum
Polluit, et proprium facinus mihi saevus inussit.
Post hunc et Decius jugulis bacchatus apertis
Insanam pavit rabiem mox: et sitis arsit
Multorum similis.
Causas proculdubio suas habuit Prudentius cur Domitiani saevitiam silentio involvere quam enarrare, maluerit. Scilicet persecutio illa non diu duravit, et consilium ille mutavit in melius. Anno enim imperii quartodecimo incoepit saevire in Christianos; cumque anno quintodecimo occisus sit, per multos utique annos id facere non potuit: id quod clarius patebit inde, quod, teste Tertulliano, facile coeptum repressit, restitutis etiam, quos relegaverat. Nec omittendum, eumdem Tertullianum uti verbo tentare: Tentaverat Domitianus; [Col. 0476B] et Lactantium cap. praeced. scribere, Domitianum subjectorum cervicibus incubasse quam diutissime, et tutum regnasse donec impias manas adversus Dominum tenderet; et traditum esse in manus inimicorum suorum, cum ad justum populum persequendum incitatus est. Nam hae loquendi formae satis indicant superque Domitianum ultimo imperio suo persecutionem movisse: quin et vox tentare, eam emollire quodammodo, et incoeptam esse significare videtur. Praeterea Prudentius de cruciatibus et caedibus, quibus in Christianos saevierunt Nero et Decius, loquitur. At Domitianus eos tantum neci dedit, qui se oriundos Juda et cognatos Christi esse dicebant; reliquos autem relegavit, uti haud obscure ex Euseb. III, 20, patet: hinc etiam a Tertulliano dicitur restituisse eos, quos relegaverat; et Nerva redire in patriam eos permisit, qui erant , vel expulsi. Henr. Dodwellus, Dissert. XI, in Cyprianum multus est in adstruenda martyrum paucitate; rejicitque, Lactantium secutus, persecutiones, quae [Col. 0476C] Adriano et Antoninis tribuuntur. Ejus sententiam refellere conatur. Jo. Mabillonius in Itinere Italico, ope Prudentii Hymn. XI ., ubi innumeros cineres martyrum celebrat; et duarum inscriptionum, quarum prima Alexandrum quemdam sub Antonino, altera Marcum adolescentem, ducem militiae sub Hadriano, martyrio affectos esse testantur. Verum licet genuinae hae inscriptiones forent (id quod aliis forte secus videbitur) non tamen bini martyres numerum eorum valde augere poterunt; nec indicio erunt, Hadrianum et Antoninum tot Christianos Romae neci dedisse, quot in Martyrologiis memorantur. Deinde non disputatur, num aliqui Christiani sub iis passi Romae, vel in provinciis sint (potuerunt enim id facere praefecti, vel praesides immitiores, et superstitioni gentili magis devoti), sed num talia jusserint boni illi principes; id quod certe ego difficulter credere possum. Denique Prudentius post gravissimas Diocletiani aliorumque persecutiones scripsit, per quos certe Romae plures [Col. 0476D] martyrio affecti sunt; et donandum aliquid poetis, ubi rem exagerare conantur.

Nam profectus adversus Carpos. Cum his bellavit Philippus, qui ante Decium imperavit, et, si nummis fides, eosdem vicit; aereus enim ipsius vultu, teste illustri Spanhemio, signatus inscribitur VICTORIAE CARPICAE. Sed vel non bene domiti fuerunt, vel rebellarunt, quia Decius contra eos profectus est; inque ejus nummo apud Trist. t. II, p. 578, legitur VICTORIA CARPICA VOTIS X. Et ex nuncupatis votis decennalibus patet haud obscure, primo imperii sui anno prospere Decium adversus Carpos pugnasse: videturque per totum biennium cum Carpis, aliisque barbaris, bella gessisse. Et quidem Zozimus I, 2, testatur, eum imperio admotum hostes coegisse recedere ad ripam Tanais, eosque ex Moesia et Dacia, quas occupaverant, expulisse; unde in ejus nummis cernitur procul dubio DACIA CAPTA, et DACIA FELIX. Neque tamen ita Carpi quieverunt; nam ab iis caesus fuit, teste [Col. 0477A] Lactantio, et Zozimo, qui longiori narratione utitur. Aurelianus ab iisdem devictis Carpicus dictus est, narrante Vopisco. Hinc Diocletianus postea antiquis excitos eos sedibus transtulit in Pannoniam, teste Am. Marc. XXVIII, 1; Hieron. in Chron. p. 178; Eutropio IX, 15; Aur. Victore 39, aliisque. Et ab iis proculdubio Carporum vicus in Moesia nomen accepit, cujus meminit Ammianus XXVII, 5, ubi Valezius notat, Carpos a Galerio victos fuisse, et deditione facta, omnes in Romanum solum translatos esse Tusco et Annullino coss. Atque a devictis Carpis Galerius dictus est apud Euseb. VIII, 17, Histor. Eccl. Et hac occasione eruditis illustrandas propono urbes Carpias, quas memorat Menander Rhetor, lib. I cap. 15 de Gen. Demonstrativo: , , . Necessarii autem, ut quod attinet ad urbes juxta flumen conditas a Romanis, quae Carpiae dicuntur, ne trajicientes [Col. 0477B] barbari infestarent, uti vertit Graeca Natalis Comes. Examinent autem alii, quae hae urbes fuerint, numque illae Carpiae, vel Carpicae dictae sint, quas Romani contra Carporum excursiones in ripa Danubii exstruxerunt; quod si verum, necesse est, multum sibi ab his barbaris initio metuisse Romanos. Ptolemaeus oppidum Danubio imponit.

Ne sepultura quidem. Et hoc inter poenas Decio inflictas refert Lactantius. Gentiles maxime cadaverum, vel reliquiarum sepulturam exoptasse constat, quia persuasum habebant, insepultorum animas non quiescere, nec a superis, vel inferis diis recipi. Christiani etiam quanquam Augustinus dicat nihil interesse, humi quis, an alibi putrescat, sepulturae admodum studiosi fuerunt, illamque gentiles judices saepe martyribus inviderunt, uti ex eorum historiis patet satis superque; adeo ut mirum non sic Lactantium hoc notare, praecipue in imperatore, cui mausoleum caeteroquin erectum fuisset forte.



CAPUT V.
[Col. 0477C]

Illud verum esse dicebat. Verba haec optime sese habent, nec quicquam, ut putabat vir eruditus, subauditur. Romani scilicet in parietibus, aut tabulis pingere solebant imperatores calcantes hostium et regum devictorum cervices et terga. Nummi certe moris illius indubitati testes sunt; et impp. ita pictos fuisse, docet locus elegans Gregorii Nazianzeni Invectiva 1 in Julianum. Dicit igitur Persarum rex fictitias et imaginarias esse picturas Romanorum, in quibus imperator calcabat regum, et forte ipsius Saporis cervices: verum illud verum esse, quod ille calcaret Valeriani terga. Ut autem clare hic locus possit percipi, notandum est, veterum sellas caruisse stapedibus, vel instrumentis, quibus hodie in ascendendis equis utimur, et quibus equites aliquo modo insistunt. Inde vel saltu equos ascendebant, vel aliorum opera in eos levabantur, et subjiciebantur. Virgil. XII Aen., [Col. 0477D] 287:

Infraenant alii currus, aut corpora saltu
Subjiciunt in equos, et strictis ensibus adsunt.
Et Vegetii etiam aetate, quemadmodum patet ex l. I, c. 18: Tyrones condiscebant non solum a dextris, sed etiam a sinistris partibus et insilire, et desilire: quo certe nihil pertinent desultores Livii aliorumque, nec pares equi Festi, quos advocat Stewechius. Hinc qui de equis descendedant, dicebantur equis delabi, desilire, defluere, uti ex Justin. l. I c. 10, Virgil. XI Aen. vs. 501, et Furio apud Macrob. VI Sat. 14, patet. Et Graeci eodem sensu dixerunt, id est, desilire, uti ex Themistii Orat. 6 patet. Et quidem desilire, ut puto, est uno saltu sese equo liberare; defluere autem, lente et trans corpus, ut sic loquar, equi descendere: unde Furius ita locutus est de vulnerato; idemque facit Liv. lib. II: Nec quicquam equitis vulnere retardato, moribundus Romanus, labentibus [Col. 0478A] super corpus armis, ad terram defluxit: unde et Virgiiius per desilire majorem agilitatem possit videri Camillae tribuere, quam turmae ipsius, quam canit defluxisse. Alii, et quidem honoratiores, ab hominibus in equos sublevabantur; Liv. VI, 24: Cum Camillus subjectus a circumstantibus in equum, et raptim subsidiis oppositis: Haec est, inquit, milites, pugna, quam poposcitis. Habebantque stratores, a sternendis, vel insternendis equis ita dictos, qui dominos in eos levabant. Spart. Caracal. IV: Denique cum eum STRATOR ejus levaret, pugione latus ejus confodit; Ammian. Marcel. l. XXXVIII: Cum eum elatus non susciperet equus, anteriores pedes praeter morem erigens in sublime, dextram STRATORIS militis jussit abscindi. Ubi observa, milites id ministerium exhibuisse imperatoribus, loquitur enim de Valentiniano. Ita XXII, 1, de Juliano: Lapso milite, qui se insessurum equo dextra manu erexit. In Ins. apud Grut. 7, c. 1, occurrit MATERNIUS. PERLETUS. MIL. LEG. VII. PR. P. F. STRATOR. et in 2. CCCLXXXIX SILIUS. HOSPES. HASTATUS. LEG. X. GEMINAE. [Col. 0478B] STRATOR. EJUS. vel praesidis T. Cl. Candidi Nescio, an eodem sensu haec vox occurrat in ins. apud Sponium, pag. 233 Miscell.

DIOMEDES AP STRATOR FAUSTAE. HEDIAE.

Nam vir eruditus explicat stratorem Appiae, qui viam sternebat eam, pavimentumque, ubi deficeret, restituebat. Quod si Faustam Hediam in equum hic Diodemes levavit, illustre documentum haberemus, mulieres etiam suos Stratores habuisse: sed, ut verum fatear, Appiae viae strator magis placet, qui uxoris forte suae memoriam conservavit; et ita strata Virgil. et straturam viarum dixit Suetonius. Graecis homo qui equum ascendentibus idem officium praestabat, dicitur isque Suidae exponitur idque exemplo ex nescio quo auctore sumpto firmat idem: [Col. 0478C] , , Rex Stratorem vocans, celeriter conscenso equo, potum petiit. Neque aliter locutus est Plutarchus in Crasso: Simul Crasso admotus est equus auratis fraenis et stratores eum sublevantes imposuerunt: unde simul patet, plures simul id officium uni eidemque homini praestitisse nonnunquam. Persas quoque stapedas ignorasse, et stratores servos habuisse, patet ex Historia Tiribazi apud Xenoph. lib. IV, nec non ex ejusdem Hipparchico pag. 956, unde videor colligere, stratores Graecis illo tempore adhuc incognitos, et morem a Persis deductum fuisse; nam scribit, juniores equites addiscere debere in equos insilire: aetate autem provectioribus haud parum profuturum . Scythasque iis usos non fuisse, ex Hippocrate docuit Magius in Miscellaneis. Sapor igitur ut equum conscendere posset, stratoribus usus non est, sed Valeriano, qui etiam ipsi stratoris vicem non praestabat, verum [Col. 0478D] stapiae: quia dorso ejus imponebat pedes, uti optime observat illustris Salmasius ad Histor. Augustam. Et hoc notare oblitus non est auctor Passionis S. Pontii apud Baluzium: Valerianus scilicet Imp. in captivitatem ductus a Sapore rege Persarum, non gladio, sed ludibrio omnibus diebus vitae suae merita pro factis percepit, ita ut quotiescumque rex Sapor equum conscendere vellet, non manibus (ecce munus stratoris) ejus, sed incurvato dorso, et in cervice ejus (qui sc. stapedae loco erat) pede posito, equo membra locaret; similiaque tradit Hugo Florensis in Chronico: Ad extremum autem ipse Valerianus Dei praesidio destitutus, a rege Persarum Sapore captus, ignominiosa apud cum servitute consenuit, et donec vixit, hanc infamis officii poenam simper tulit, ut acclinis humi regem ascensurum, non manu, sed dorso attolleret. Cum igitur stapedum usus antiquis fuerit ignotus, certe Alexandri Magni nummus, quem exibet Laurenbergius in Graecia [Col. 0479A] Antiqua, vel supposititius, vel male depictus est, quia ille pedes instrumentis istis habet impositos; et similis plane nummus cernitur apud Lazium lib. I Graeciae: sed stapedes ex lateribus equi non dependent.

Et recte quoque propterea Sponius t. II, p. 386, rejicit sellam, vel ephippium, quod Julio Caesari attribuunt Helvetii. In originem tamen horum instrumentorum inquirendum est; et Carolus quidem Pagius pag. 333 ea valde recentia facit. Scaliger quoque novitiam rem esse tradit; et eam ob causam miximum Constantini imperatoris nummum argenteum recentem esse judicat. Alii contra, interque eos Magius, antiquum, licet non antiquissimum morem esse contendunt, adducuntque Inscriptionem veterem, cujus hic finis est:

CASU. DESILIENS. PES. HAESIT. STAPIAE. TRACTUS INTERII. IN. REM. TUAM. MATURE. PROPERA. VALE.

[Col. 0479B] Sed primo nihil de aetate hujus monumenti constat; deinde varia sunt, quae illud vel ultimi aevi, vel supposititium esse suadent: unde etiam Janus Gruterus illud spuriis inscriptionibus inseruit. Negari tamen non potest, quin instrumenti hujus mentio sit apud Eusthatium, qui floruit Manuelis Comneni temporibus, circa annum Christi MCL, item sub Alexio Comneno et Andronico, ad Odyss.: , , , id est, significat in equum levare, et equo ut insideat eques facere: inde non modo ferrum notat, cui pedes inferentes equos nonnulli ascendunt, sed etiam hominem, qui eidem rei inservit. Ante Eustathium Suidas, qui vixit temporibus Alexii Comneni prioris circa annum Christi 1080 idem instrumentum memorat: . Idque adducto testimonio [Col. 0479C] ex auctore anonymo firmare conatur: , . Salmasius in Epist. de Cruce, et Reinesius III Var. 2 recte rescribunt illeque per non scalam, verum stratorem intelligit, qui domino equum ascendenti manum commodabat. Polybii fortasse hoc fragmentum esse, putat vir illustris; ex eoque hanc desumpsisse Suidam, existimat Reinesius: sed recte Lipsius notat, ejus auctorem esse Appianum, quippe qui lib. de bellis Punicis p. 107 ed. ultimae, ita de Masinissa loquitur: Corpore quoque magno et robusto fuit; usque ad mortem praeliis interfuit, , et equum sine stratore (pessime redditur sine ephippiis) ascendit. Adeo ut Suidae quidem aetate scalae fuerint nonnullis in usu: sed illae in verbis laudatis nequaquam quaerendae sunt, cum antiquioribus temporibus plane fuerint incognitae. Leo imp. cognomento philosophus, qui imperium adiit mortuo patre Basilio Macedone, anno 886, lib. I Tact. c. 6, haec instrumenta etiam memorat: [Col. 0479D] , ad sellas duas ferreas scalas; imo ante eum Mauritius, quem vivisse volunt anno 491 iisdem verbis utitur lib. I cap. 2 Tacticorum. Quin et D. Hieronymi aetate, qui floruit anno 408 videntur hae scalae in usu fuisse: ita enim in Epistolis, teste Magio loquitur: Si memoria non labat, se cum quasdam accepit litteras jumentum conscensurum, jam pedem habuisse in BISTAPIA; imo Vossius I de Vit. serm. 7, fretus inscriptione antiqua ante a me laudata, fortasse paulo antiquiorem earum usum fuisse censet: sed leve hoc argumentum esse, ex iis, quae monui, constat. Atque ex his constabit utique Hugonem, I de Mil. Equestri c. 5, male existimare nullam hujus instrumenti mentionem extare, quam apud Eustathium Homeri interpretem. Notandum autem diligenter Eustathium dicere, quosdam id ferrum usurpasse; et illustrem Salmasium existimare Leonis imperatoris tempore equites istis scalis ferreis non [Col. 0480A] habuisse impositos pedes, dum equitarent: sed eas tantum usum praestitisse ad scandendum in equum, post subductas, et sub sellam fuisse reconditas; quod si verum, jam Leonis aetate absque illis scalis equitabant, et incognitus adhuc stapedarum nostrarum usus quas tamen Hieronymi bistapia, ipsiusque Leonis dua ferreae scalae (nam una suffecisset ascendenti) videntur agnoscere. Nam bi in bistapia proculdubio numerum dualem denotat, non secus ac in aliis compositionibus: sic apud Prudent. Hym. 12 bifestus dies est sacer duobus apostolis Paulo et Petro: bipalium apud Varr. I, 24 de R. R. bicinium. ubi duo canunt; bilorus, biblex; et bisellium, quod illustravit Chimentelius, quodque etiam occurrit in colloquio scolastico cum Glossis edito à Vulcanio: , , . . Date huic sedes, sellas, scamnum, bisellium; et in notis Tyronis p. 164: Sella, sellarius, sellisternium, bisellium, subsellium, bidinium, tridinium; ubi lege biclinium, triclinium. Quidquid sit, certa hujus moris origo difficulter potest ex tenebris in lucem [Col. 0480B] protrahi. Casaubonus in Ath. VI, 16, antiquissimos Rabinorum stapedum mentionem facere se scribit alibi docere; et si nummus à Tristano vulgatus genuinus, adscribendusque est Chosroi Persar. regi, a Justiniani, qui ille fuit aequalis, tempore, et a Persis fortasse mos hic repetendus est. Nam insidet equo Chosroes instar Solis (cujus se et Lunae fratres dicebant Persarum reges) radiis ornatus, pedesque ejus stapedibus, quemadmodum ex ectypo patet, insistunt. Cum autem omnes homines stratores non habebant, C. Gracchus, libera Repub. ut consuleret plebis commodis, conciliaretque Italorum sibi animos, vias stravit multas, columnas lapideas ad indicanda milliaria statuit: , . Alios lapides paulum a se invicem divisos ab utroque viae latere constituit, ut qui equos haberent, facile eos ascendere possent absque opera stratorum, teste Plut. in ejus [Col. 0480C] Vita; et quia tunc temporis scalae non fuerint in usu, certe nulla causa est cur Lipsius fluctuet, et ad instrumentum scansile verba illa trahi posse existimet. Idem autem quod Gracchus fecit, diu ante etiam memorat alicubi Xenophon.

Imposito pede super dorsum ejus. Variant auctores illius et posteriorum temporum in describenda calamitate, quae Valerianum exercuit, uti videre licet apud Barthium ad Claudianum et ad Statium, l. II Theb., v. 713, sed ipsi Saporem cervicem calcasse praeter Victoris Epitomen, Passionem S. Savini, testis omni exceptione major est Lactantius noster. Vir eruditus tam ex Veteri Testamento, quam profanis auctoribus, illustrat, morem calcandi devictorum cervices; aque ex Coryppo imperatores romanos ita pictos fuisse docet:

Ipsum autem in media victorem pinxerat aula
Effera Vandaligi calcantem colla tyranni.
Inde conatur evincere, haec verba: Nam quamdiu [Col. 0480D] vixit rex ejusdem provinciae, incurvato eo, pedem cervicibus imponens solitus erat equum conscendere, assuta Eutropio aliunde esse, quia in melioribus codicibus non inveniuntur, atque etiam a Graeco interprete omissa sunt; et postquam attulisset varias de Valeriani calamitate sententias, etiam Eusebium ad partes vocat, atque ex ejus lib. VII, c. 8, Hist. eccles. vel potius ex Dionysio, quem ille sequitur, docet Valerianum ita in imperio consenuisse, ut ipse affectus aetate tradiderit id regendum filiis; additque Eusebium rem Romano nomine indignam, reverentia suorum principum, vel negligentia, vel alia de causa, transire, eoque genere neminem nescire eum saepius cum toto grege suo labi. Certe Valerianus duos filios habuit Gallienum et Valerianum, eumque Augustum, hunc Caesarem fecit, antequam in Saporis venit potestatem: sed tamen apud neminem alium auctorem reperio, Valerianum ita in imperio [Col. 0481A] consenuisse, ut aetate affectus id tradiderit filiis. Nam primo ille in imperio non consenuit, sed annos 70 natus imperator factus est; et cum aetatem ferret optime, multisque virtutibus praeditus dignus esset imperio, non certe dici potest propter aetatem imperium filiis tradidisse, Gallienum licet initio principatus Augustum, et alterum filiorum Valerianum Caesarem absens, forte ad bellum Persicum profectus, creaverit. Deceptus proculdubio Barthius est a Christophorsono Eusebii interprete, quem recte notat Valesius verba laudata intellexisse de Valeriano, cum ad Macrianum, cujus proxime mentio praecessit, sint referenda; unde hodie ita ille locus vertitur: Macrianus vero imperandi cupiditate flagrans, tametsi imperio indignus, cum regium imperium induere non posset, ipse corpore debilis, duos filios paterna in se translaturos crimina imperio praefecit. Et quadrant haec optime cum iis quae narrat in ipsius Vita Trebellius Pollio. Nam quamvis ille non memoret imperii cupiditatem, tamen ex consilio, quod cum Balista [Col. 0481B] habuit (de quo iidem videatur in Gallienis), et quia statim manus ipsi dedit, puto satis patere, hanc scenam ipsos communi consilio egisse et ita Macrianum posse dici imperium concupivisse. Reliqua optime etiam conveniunt; nam Macrianus dixit: Sed non hoc in me aetatis est: senex sum, ad exemptum equitare non possum; lavandum est mihi frequentius, edendum delicatius: divitiae me jamdudum ab usu militiae retraxerunt. Cum autem Balista intelligeret eum de filiis cogitare, dixit: Prudentiae se ipsius rempublicam tradere: daret liberos Macrianum et Quietum fortissimos juvenes; atque ita factus est cum duobus filiis, cunctis militibus volentibus, imperator. Sed quia Valeriani Caesaris mentionem tam illustrem facit Lactantius, facere non possunt, quin Epitomen Victoris examinem. Licinius Valerianus, cognomento Colobius, imperavit annos quindecim, parentibus ortus splendidissimis stolidus tamen et multum iners, neque ad usum aliquem publici officii, consilio, seu gestis accommodatus. [Col. 0481C] Hic filium suum Gallienum Augustum fecit, Gallienique filium Cornelium Valerianum Caesarem. Quod de ingenio Valeriani dicit ille, satis refellitur a Tristano initio, tom. III, quem arbitrior verissima monere; deinde Valerianus non regnavit per annos quindecim, sed ad summum per annos sex. Factus enim imperator septuagenarius, teste Treb. Pollione, et quidem anno Christi 253 captusque a Persis fuit an. 259, Fulv. Aemiliano et Pomponio Basso coss.; notantque viri eruditi, cum crudelissima morte obiisse, a cervicibus cute ad imos pedes detracta Saporis jussu anno aetatis 77 quae certe tot imperii annos excludunt, licet Chronicon. Alexandr. eidem etiam quatuordecim annos tribuat. Erroris fons forte petendus est ex iis auctoribus, qui scripserunt, Valerianum et Gallienum totidem annos imperasse; quod cum de Gallieno verum sit (quippe qui cum patre sex, solus novem annos imperium tenuit) alii id etiam de Valeriano interpretati sunt. Treb. Pollio ita loquitur in Gallienis: De annis autem [Col. 0481D] Gallieni et Valeriani ad imperium pertinentibus adeo incerta traduntur, ut cum 15 annos, eosdem imperasse constet, id est, Gallienum usque ad quintumdecimum pervenisse, Valerianus vero sexto sit captus, alii 9 annis, alii decem etiam Gallienum imperasse, in litteras mittant. Neque aliam potuisse mentem esse auctoris Epitomes, patet ex iis, quae mox narrat: Regnavit annos quindecim (nimirum Gallienus) cum patre septem solus octo: unde Gallienus in Epistola Dionysii apud Euseb., VII, 23, vocatur . Quod autem addit, Gallieni filium Cornelium Valerianum Caesarem a Valeriano esse factum, id alii meliori jure ad Valerianum Valeriani filium referunt, qui alia, quam Gallienus matre, vel Mariniana Genitus, a patre absente Caesar est appellatus, teste Trebellio Pollione; cum contra P. Licinius Cornelius Saloninus Valerianus Gallieni filius natu major a patre sit factus Caesar. Hic patre vivo mortuus [Col. 0482A] et consecratus fuit: alter vero cum fratre Gallieno occisus est; adeo ut mirer Balerum Cadusiorum, et Artabasdem Armeniorum reges in epistolis ad Saporem missis apud Trebellium Pollionem, meminisse tantum filii Valeriani et nepotis: Valerianus et filium imperatorem (Gallienum) habet, et nepotem. Sed haec aliis relinquo excutienda; nec te poeniteat, lector, consulere illustrissimum Spanhemium dissertatione VII et Joannem Vaillant, virum doctissimum in Numismatis imperatorum praestantiorum; necnon notam Reinesii ad ins. XLI, classis III.

Imposito pede super dorsum ejus. Athenaeus, lib. VI, pag. 256, memoriae mandat. Cariae nonnullas foeminas accitas ab Artabazi et Mentoris uxoribus, esse dictas, quia pro scalis ita se illis offerebant, , , ut per earum tergum in currum quo vehebantur, conscenderent, et ex eo ita descenderent; observatque Casaubonus, Eustachium notare post adducta Athenaei verba, pag. [Col. 0482B] 1669, sua aetate id etiam factum esse, et cum eques non facile posset equum ascendere, aliquem sese inclinasse, et cervicem ejus loco scalae, vel stapedis fuisse: qui locus nos insuper docet, ipsius aetate illorum instrumentorum usum non fuisse promiscuum. Caeterum notanda est Persarum Orientaliumque gentium feritas; quippe qui tantum imperatorem tam foedo affecerunt ludibrio. Et huc referenda crudelitas Adonibesec, qui septuaginta regulis digitos pedum et manuum amputavit, eosque sub mensa sua colligere micas coegit, teste Judicum libro. Huc pertinet arrogantia Sesostris, qui currui suo junxit reges subactos, cum templum, vel urbem ingrederetur, uti apud Diod. Sic. legimus; et denique Tamurlanis non minus saevum factum, qui Turcorum imp. Bajazethem ferreae caveae inclusum ludibrii causa circumtulit, quemque etiam currui adjunxit, si fides habenda Matthaeo Palmerio in Chronico ms. quod mihi utendum dedit Henr. Copezius. Temberlanis, ait, incredibilis potentiae [Col. 0482C] imp. moritur. Fuerat apud Tartaros natus humili loco, et tantas vires adeptus, ut supra duodecies centena hominum millia haberet in castris. Qua multitudine, attritis bello Teucris (ita et Turcos alibi vocat) eorum imperatorem catenis vinctum aureis currui, quo vehebatur, quasi triumphans adjunxerat.

Quod cum filium. Gallienum, qui Christianos persecutus non est, unde a Dionysio Alexandrino apud Euseb. VII 23 Hist. Eccl. vocatur , religiosissimus Deique amantissimus imperator.

Direpta est ei cutis. Mortuo scilicet; id quod etiam tradit Petrus Patricius in Excerptis Legationum, notante Valesio ad Eusebium, cap. 24 Orat. Constantini. Adeo ut male Cedrenus narret, vivum Valerianum excoriatum fuisse: et frustra Barthius ad lib. II Thebaidos Statii, vs. 713, hanc historiam in dubium vocet. Valeriano vivo cutem fuisse detractam tradit etiam Agathias, lib. IV. Nam postquam narrasset, Nachoragam a Chosroe ea [Col. 0482D] poena fuisse affectum, et fabulis adscripsisset Marsyae historiam, adjicit, Saporem, qui multo ante Chosroen tempore regnavit, hujus supplicii auctorem: eum valde injustum, praecipitem ad iram et crudelitatem; et multas historias testari, Valeriano hanc poenam ab ipso irrogatam fuisse.

Singularis Dei. Id est, unius, et qui solus Deus est. Lib. V c. 5 Inst. eum vocat sngularem rerum conditorem; et cap. 14 libri ejusdem ita loquitur: Qui justitiam veram defendere, Deoque singulari servire coepissent.

Continentis universa. Ita de mundo loquitur Cicero, II de Nat. deor.: Mundus omnia complexu suo coercet et continet.



CAPUT VII.

Tres participes regni fecit. Non simul, vel eodem tempore. Nam Maximianus Herculius assumptus est [Col. 0483A] in consortium imperii, et Augustus factus an. 285 a Diocletiano; illique ambo an. 293 Constantium Chlorum et Galerium Maximianum Caesares fecerunt. Puto enim errare Eutropium, cum, cap. 13 lib. XIV Herculium Caesarem, et cap. 14 eumdem ex Caesare Augustum creatum esse narrat, licet eum sequantur Orosius, VII, 25, et P. Diaconus, lib. X Histor. Miscellae. Errat etiam auctor Epitomes Temporum apud Scalig., p. 277, et non satis caute scribit, Herculium factum esse ineunte tertio anno imperii Diocletiani, cum illud factum sit kal. aprilibus, an. 285, et Diocletianus imperium adierit 12 kal. dec. 284. uti docet Baluzius in Chronologia.

Indictionum. Id est, tributorum, uti docet idem, pluribusque exemplis firmat Ducange in Glossario. infra c. 31, Indictiones auri et argenti; videnturque initio extra ordinem imperatae fuisse. Tangit hanc rem Victor, c. 39 de Caesaribus: Hinc denique parti Italiae invectum tributorum ingens malum. Nam cum omnis eadem functione, morataque (Al. moderataque) [Col. 0483B] ageret, quo exercitus atque imperator, qui semper, aut maxima parte aderant, ali possent pensionibus inducta lex nova. Asterius, Homil. in Avar., p. 28, appellat.

Multi praesides. Notabilis valde locus, quippe qui inservit multum ad cognoscendum initium divisionis unius provinciae in plures, quae singulae suos praesides habebant; et digna haec verba sunt, quae alius, cui plus otii est, diligenter illustret, quippe quae proculdubio lucem magnam accendent tam ecclesiasticis, quam profanis auctoribus.

Civiles actus rari. Id est, raro hi judices litibus privatorum dirimendis operam dabant: sed de criminibus atrocibus cognoscebant, damnabantque ad mortem homines, vel proscribebant. Cap. 21 causas leves atque civiles dixit.

Hic moneta. Pro aedificio, in quo moneta, vel numini signabantur, vox haec sumitur. Amm. Marc. XXII, 121: Quod aram in moneta, quam regebat, evertisset. [Col. 0483C] Sidon. in carmine de Narbone:

Salve, Narbo, potens salubritate,
Portis, porticibus, foro, theatro,
Delubris, capitoliis, monetis,
Thermis, arcubus, horreis, macellis.
Alii monetum dicebant, uti docet du Cange. Diocletianum autem multa praeclara extruxisse opera, ex hoc loco, et ex thermis ejus Romae constat, quae absolute Diocletianae vocantur scholiastae Juvenalis, cujus verba laudat Ferrarius I El. 6: Juxta aggerem primus posuit castra Sejanus, id est, super Diocletianas, quae dicta sunt castra praetoria; nam ultra has thermas fuere illa castra. Sic Vopiscus in Carino, c. 19 testatur, Romae Diocletianum scenam, quae conflagraverat, magnificentiorem reddidisse.

Armorum fabrica. In quibus vel omnis, vel hujus sive illius generis arma fabricabantur. Sic in Notitia imperii magister officiornm in Occidente praeesse fabricis octo in Galliis dicitur: Argentoratensi armorum [Col. 0483D] omnium; Matisconensi sagittariae; Augustodunensi loricariae; Suessionensi balistariae, et scutariae, et clibanariae.



CAPUT VIII.

Quid frater ejus Maximianus. Nimirum Herculius, qui a Diocletiano factus erat consors imperii et Augustus. Num Caesaream dignitatem gesserit, magna inter eruditos lis est. Eutropius IX. 13, P. Diaconus in Histor. Misc., Hugo Floriac. in Chron., aliique, Tristan., t. III, p. 349, et Anton. Pagi, p. 157, memoriae mandant et contendunt, Herculium Caesarem factum esse, antequam Augustus creatus est. Sed Victor narrat, Diocletianum, ubi comperit Bagaudas, populatis agris, plerasque urbium tentare, Maximianum STATIM imperatorem jussisse. At Bagaudas ab eo Caesare superatos esse, eruditi scribunt; deinde Caesaris dignitas in nullis ipsius nummis, quos collegit Mezzabarba, apparet. Franciscus quidem Angeloni [Col. 0484A] unum recenset, cujus in antiqua parte cernitur MAXIMIANUS. NOB. CAES. in altera vero PRINCIPI JUVENTUT. Sed forte ille ad Galerium referendus est, cujus nummi talibus inscriptionibus ornantur. Sed et Caesarem eum vocat Mamertinus, cap. 6 Panegyr. quem Treveris dixit: Vidimus te, Caesar, eodem die pro Republ. et vota suscipere; et mox: Vidimus te, Caesar, et in clarissimo pacis habitu. Verum oratio dictá est Maximiano Herculio Augusto: unde et eum, cap. 4, fratrem Diocletiani vocat; et cap. 9 eos virtutibus fratres esse dicit. Sic cap. 1: Revera enim te, sacratissime imp., merito quivis te, tuumque fratrem R. imperii dixerit conditores, quae certe nequaquam Caesari conveniunt; et cum cap. 2 et cap. 5 narret varias Herculii victorias, et quidem de Burgundionibus, Alamannis, Chaibonibus et Erulis, non potuit nisi imperatori et Augusto hic panegyricus dici, quia gentes illae superatae sunt anno 287, Diocletiano Aug. III et Maximiano Aug. coss., et quia Maximianus, ex sententia eruditorum, factus est Augustus anno 286, cum [Col. 0484B] Caesar an. 285 foret creatus. Unde apparet Caesar auctori panegyrici non esse secundi fastigii, sed, more antiquo, primi vocabulum.

Frater ejus Maximianus. Optime notat et verissime Baluzius, Maximianum fratrem dici Diocletiani, non quia iisdem parentibus, vel eodem patre, eademve matre geniti erant: sed quia erant imperii consortes, vel ambo Augusti. Atque ut illi dicebantur fratres, ita respectu Caesarum dicebantur patres, et contra hi illorum filii quemadmodum patet ex cap. 20, quo praeclarum hujus moris vestigium continetur. Quin et Diocletianus atque Maximinianus respectu eorum, quos ex Caesaribus fecerant Augustos, patres vocantur; uti patet ex ins. 7, pag. 178, apud Grut.

DD. NN. DIOCLETIANUS ET MAXIMINIANUS. INVICTI. SENIORES AUGUSTI. PATRES. IMPERATORUM ET CAESARUM. CONSTANTIUS. ET MAXIMINIANUS. [Col. 0484C] INVICTI. AUGG. ET SEVERUS. ET MAXIMINUS. NOBILISS. CAESARES. THERMAS FELICES. DIOCLETIANI. AUG. FRATRIS NOMINE. CONSECRAV. CAEPTIS. AEDIFICIIS. PRO. TANTI OPERIS MAGNITUDINE. OMNI. CULTU. PERFECTAS. ROMANIS. SUIS. DEDICAVERUNT.

Qua in inscript. observandum praeterea, Diocletianum et Maxim. Herculium post depositum imperium etiam Augustos, et denique Diocletianum ab Imp. et Caesaribus, quorum paulo ante dicitur pater, appellari fratrem. Atque ut haec loquendi forma illustretur post Baluzium pluribus, notandum est, reges sese invicem fratres appellasse. Sapor apud A. Marc. XVII, 5, Constantinum Caesarem nominat fratrem suum; idemque alios fecisse, tam ex sacris, quam profanis auctoribus probat Valesius. Et tam Romani quam Graeci res animatas, vel inanimatas, si modo ejusdem originis, vel [Col. 0484D] similes forent, non aliter designare solebant. Noti sunt sacerdotes, fratres Arvales dicti: et in ins. occurrunt fratres fabriles, qui scilicet ex uno corpore fabrorum sunt. Carthaginienses et Philippus cum Macedonibus in foedere apud Polyb. VII, 2, sese vocant , , notumque est Aeduos et Batavos a Romanis eo honore dignatos esse ex panegyricis et inscriptionibus: id quod et civitates alias fecisse, ex Aristide et Dione Prusaeo notat Harduinus pag. 487, quomodo apud Polybium etiam cap. 25, Excerpt. Legat. Rhodii testantur, sese cum Solensibus oriundos Argis esse, et inde inter eos esse et Carthago atque Utica Tertulliano lib. de Pallio, sorores vocantur, quia ambae a Phoenicibus conditae ferebantur. Res inanimatas eodem consanguinitatis nomine descriptas esse, docet Mela I, 5: Montes sunt alti, qui continenter et quasi de industria in ordinem expositi, ob numerum septem ob similitudinem [Col. 0485A] Fratres vocantur. Sic cum veteres crediderint Euphratem et Tigrim eodem fonte nasci, ut vel patet, ex Lucan. II, 256, inde fratres, vel quod plus est, gemini dicti sunt. Mamert. in Genethl., c. 6: Vobis Rhenus, et Ister, et Nilus, et cum gemino Tigris Euphrate. Livincius geminum Euphratem interpretatur, qui in Mesopotamia se cum Tigride conjungit, caeteroquin seorsim fluens: verum geminus dicitur, quia iisdem fontibus oritur; unde Eumenius etiam, c. 21, Orat. quam pro scholis restaur. habuit, eos gemina Persidos flumina appellat. Quanquam si quis hic malit duos fluvios intelligere, quomodo Virgil. geminos serpentes, Manil. geminum cardinem mundi, et alia dixerunt, nullus repugnaturus sim. Apud Stephanum praeterea Euphrates et Araxes dicuntur, quia ex eodem Armeniae monte oriuntur; et auctor M. Etymol. exponit eoque sensu vox haec usurpatur Aelian. II, Var. XVIII et XII, 1. Lucianus praeterea lib. de Calum. assentationem facit calumniae; Petron. paupertatem sororem bonae mentis; Martialis [Col. 0485B] lodices sorores; aliique plures ita loquuntur.

Qui est dictus. Haec ita distinguo: qui est dictus Herculius? non dissimilis ab eo; nec enim . . . translata interrogationis nota. Maximianus autem frequenter in Paneg. et lapidibus vetustis vocatur Herculius; inque nummis ejus cernitur Hercules, et Virtuti Herculis, uti videre licet apud Tristan. Spanhemium et alios.

Effoderentur assidue lumina Senatus. Virgilium suum expressit:

Postquam altos tetigit fluctus, et ad aequora venit,
Luminis effossi fluidum lavit inde cruorem.
Quanquam hic proprie, ille metaphorice loquatur; plane ut Velleius, II, 52: Collisa inter se duo Reip. capita, effossumque alterum Romani imperii lumen, i. e. Pompeius: ubi tamen Scioppius mallet effusum. Ut autem Lactantius praecipuos Senatores vocat lumina Senatus: ita etiam Prud. Hymno 2 .

Ipsa et senatus lumina,
Quondam Luperci et Flamines,
[Col. 0485C] Apostolorum et martyrum
Exosculantur lumina.
Cicero II Catil., Lumina civitatis, et Vell. II, 99, Tiberium alterum Reip. lumen appellant. Latino Pacato, c. 16 Paneg. bini Theodosii vocantur spes oculique Reipubl., et cap. 46 praecipui senatores, senatus lumina; et Agamemnon Euripidi, Hec. 841, Amphiaraus Adrasto apud Pind., Ol. VI, p. 47. . Quin et ad res alias haec loquendi forma translata est. Athenae et Sparta Justino lib. V sunt duo Graeciae oculi: et Plutarchus in Polit. narrat., Athenas a Lacedaemoniis deletas non esse, ne Graecia fieret quo pertinet Philonem Judaeum alicubi scribere, Athenas id in Graecia esse, quod pupilla in oculo, et in anima ratio. Ciceroni, lib. III de Nat. Deor. Corinthus et Carthago duo oculi orae maritimae, Pindaro, II Olymp. Agrigentum , et denique villa Catullo carm. 27 dicitur peninsularum insularumque ocellus.

[Col. 0485D] Ad corrumpendos mores. Recte vidit, quemadmodum ex versione patet, doctissimus Burnetus, scribi debere mares; et hoc etiam tradit Victor: Quippe Herculius libidine tanta agebatur, ut ne ab obsidum corporibus quidem animi labem comprimeret.

Felicitatem imperii. Quae in variis impp. nummis occurrit; ut temporum felicitas, et perpetua Felic. saeculi in nummis Commodi, Getae, Caracallae et aliorum: imo in uno pereleganter felicia temporum. Felicem igitur ita se et beatum, uti praecedit, fore putabat. Et sic beatitudo publica, occurrit infra, c. 48, beatissimi Caesares apud Nazar., cap. 4, et ult. Paneg. beatissima victoria, 32. beatitudo urbis, 33, et beatissimum saeculum apud Tac., c. 3 Agric. Quibus ex locis patet, alio sensu beatus veteribus sumi, quam hodie fieri solet.



IN CAPUT IX.

Alter vero Maximianus. Nimirum Galerius; ex quibus nominibus male duos Caesares facit Jornandes: [Col. 0486A] Ob quae Constantius, et Galerius, ac Maximianus Caesares assumuntur in regnum.

Narseus, rex Persarum. Diocletianus ante Persas vel vicerat, vel illi pacem cum ipso fecerant; nam Mamert. in Panegyr. quem Maximiano Herculio ante ipsius quinquennalia dixit, c. 7 ita loquitur: Credo itidem, optimam illam fertilemque Syriam velut amplexu suo tegebat Euphrates, antequam Diocletiano sponte se dederent regna Persarum; rursus, c. 10: Hoc eodem modo rex ille Persarum, nunquam se ante dignatus hominem confiteri, fratri suo supplicat, totumque, si ingredi ille dignetur, regnum suum pandit; et ipsum Herculium ad Euphratem bella gessisse, haud dubie colligitur ex cap. 2. Unde et cap. 5 Genethl.: Praetereo Francos ad petendam pacem cum rege venientes, Parthumque vobis munerum miraculis blandientem: de quibus muneribus etiam in alio Penegyrico loquitur, cap. 10.

Avi sui Saporis. Si alios sequimur. Sapor fuit atavus Narsei. Scilicet Sapori successit filius Hormisdates; [Col. 0486B] hunc exigui temporis regem excepit Vararanes, qui cum tribus annis regnasset, reliquit filium ejusdem nominis, annorum septem et decem regem: illum secutus est Vararanes tertius, cognomine Segansaa, quia pater Vararanes gentem eam devicerat, uti videre licet apud Agathiam, lib. IV. Tertii Vararanis filium Eruditi Narsen faciunt, et ex eorum sententia proinde Sapor ejus atavus fuit. Sed tamen non narrat Agathias, Narsen Vararane tertio fuisse genitum, quamvis eum exceperit; et si vera Lactantius scribit, Saporque Narsei avus fuit, potuit esse genitus Hormisdate, ipsique propter infantiam avunculus, posteaque filii ipsius praelati sunt. Narses autem noster regnasse ab Agathia dicitur annos septem menses quinque quod certe verum esse nullo modo potest, si jam regnum Probi tempore obtinuit. Vopiscus, c. 16 Vitae ipsius ita loquitur: Fertur etiam epistola illius, repudiatis donis, quae rex Parthorum miserat, ad Narseum talis esse. Casaubonus notat, hunc Narseum fuisse Armeniae regulum, jussum a [Col. 0486C] rege Persarum, vel Parthorum haec ad Rom. Principem deferre munera, et mentionem de hoc facere Aur. Victorem in Diocletiano. Victori certe nullus alius Narseus in Dioclet. memoratur, quam hic noster, qui Persarum rex, et a Galerio Maximiniano victus fuit: unde satis patet superque, male virum doctissimum et tempora, et personas confundere, et male existimare, Narseum Vopisci laudari Victori in Diocletiano. Propterea illum facit Armeniae regulum, cum tamen mihi etiam rex Persarum videatur esse: sed confundi cum Vararane, qui Probi tempore regnabat, si vera monet Agathias. Nam si Narseus dona attulit ad imperatorem Rom. et ita legati munus obiit, non est verisimile, Probum ad ipsum praesentem epistolam daturum, nec posset dici accepisse litteras, nec tertius esse et pacem fecisse; quae omnia regi Persarum, vel Parthorum conveniunt. Forte Casaubonus ante oculos habuit, cum haec scriberet, Narseum, quem Sapor, Narsetis nostri nepos, misit ad Constantium anno 357, uti legimus [Col. 0486D] apud Amm. Marcel., XVII, 5, qui tamen non dicit, eum Armeniae regulum fuisse. Eutropius praeterea Narseum, vel Narseten, vel Narsen nostrum facit avum Ormisdae et Saporis; quod etiam examinandum est. Agathias narrat post Narseum regnasse filium ipsius Hormisdatem (qui avi forte nomen gessit) per totidem annos et menses, illumque excepisse Saporera, filium posthumum, qui imperavit per annos LXX, et post mortem ipsius imperium ad fratrem ipsius Artaxerxem esse delatum; quae certe ego vix capere possum. Nam si uxorem gravidam Hormisdates reliquit, isque regnare debebat, quem regina esset paritura, uti Agathias memoriae mandat, clarum utique est, nec plures Hormisdati filios, nec Sapori fratrem fuisse. Unde et Persae cum ex Magis intellexissent, reginam filiam et successorem daturam, citarin utero ejus imposuerunt, et infantem necdum natum regem crearunt, qui fuit Sapor nepos nostri Narsei. Errat certe Chevraeus lib. IV, c. 3, cum Sapori, qui Valerianum [Col. 0487A] vicit, et indignis adeo habuit modis, tam felix omen futurae potentiae nondum nato accidisse scribit. Nam illud nequaquam huic Sapori tribui potest: verum ad alterum, qui vixit tempore Juliani, referendum est, uti vel Agathiam inspicienti patebit. Narratio haec, ut dixi, fratrem plane excludit; et conciliari haec non possunt, nisi dicamus, Artaxerxem concubina Hormisdati genitum, et plusquam septuagenarium regno admotum esse. Sed mirum est, Sapori fratrem successisse, cum duos filios regis, id est, Saporis nostri, memoret Amm. Marcell. XXV, 1. Quod si ponamus, illos diem suum obiisse, nec Saporem posteros reliquisse, ita Artaxerxes frater ejus, licet ex concubina genitus, succedere potuit, quia filii ex concubinis geniti a regno erant remoti, quamdiu justi et legitimi liberi superessent, uti ex Herodoto notavit Brissonius. Claris certe verbis testatur Agathias, post Saporem per quatuor annos fratrem ipsius Artaxerxem regnasse, et hunc exceptum fuisse a filio itidem Sapore dicto. Atque hinc etiam [Col. 0487B] patere arbitror, Hormisdam, qui ad Constantinum Magnum fugit, non potuisse esse Saporis longaevi fratrem; id quod tamen plerique Eruditi, et Henr. quoque Valesius ad Amm. XVI. 18. tradit, qui eum Regalem dicit fuisse, ut Zozimus et Suidas Regis filium: sed nemo eum Hormisdate, Narsei filio, progenitum scribit. Scilicet Narses quatuor filios habuit. Adanarsen, Hormisdam, anonymum et Hormisdatem. Adanarses ob crudelitatem et saevum dictum (quod tamen aliud est ab eo, quod Hormisdas projecit) regno excidit; Hormisdas propter jactatam Marsyae historiam, mortuo patre Narsete, et pulso Adanarse, in vincula conjectus est, quibus arte uxoris liberatus ad Constantinum Magnum aufugit: Hormisdati traditur regnum, qui alterum fratrem anonymum excaecavit, uti videre apud Zonaram licet. Videntur tamen Veteres censuisse, Hormisdam fratrem fuisse Saporis, nepotem Narsei, uti vel ex verbis Eutropii patet. Nec certe omnia in tanta historiae caligine liquido satis [Col. 0487C] elucidari possunt. Restant duo illustranda, cum quo nimirum bellum intestinum gesserit Narseus, et num a Galerio captus sit. De priori re ita loquitur Mamert. c. 17 Genethl.: Ipsos Persas, ipsumque regem, ascitis Saccis, et Russis, et Gellis (vel Gethis) petit frater Ormies; nec respicit vel pro majestate quasi regem, vel pro pietate quasi fratrem. Livineius scribit Ormisda, et Eutropium notat Narseum facere avum Saporis et Ormisdae. Sed si tempora inspicimus, patebit facile, Eutropii Hormisdam locum hic habere non posse. Dictus est Panegyricus, uti ex initio ejus patet, ante celebrata quinquennalia Herculii, quae inciderunt in annum 288 vel sequentem. Nam si Narses per septem tantum annos et aliquot menses regnavit, ut Agathias memorat, si obiit anno 302, uti Eruditi censent, sequitur necessario, eum incoepisse regnare anno 295, ante quem Panegyricus ille pronuntiatus est; et deinde hoc bellum intestinum Narsetis avum, vel patrem exercuisse. Alterum, Narseum nimirum cum uxore, liberis, sororibusque a Galerio [Col. 0487D] captum fuisse, notant Eruditi; auctoresque sententiae suae faciunt Eusebium in Chronicis, et Eutropium. Sed Eusebius scribit, Galerium, superato Narseo, et uxoribus, ac liberis, sororibusque ejus captis, a Diocletiano ingenti honore susceptum esse; et Eutropius, Galerium, pulso Narseo, castra ejus diripuisse, uxores, soceros, liberos cepisse: unde certe evinci nullo modo potest, Narsea in potestatem Galerii venisse. Narrat id tamen Victor Aurelius, quem miror viris doctis praeteritum esse: Denique ibidem Narseum regem in ditionem subegit, simul liberos, conjugesque, et aulam regiam. Idemque tradit etiam Chevraeus lib. IV, c. 3 Hist. Mundi. Verum uterque erravit; et ex aliis omnibus historicis, necnon Lactantio nostro, clare patet, regem fuga elapsum esse.

Fugatoque Narseo. Primo tamen victus fuit Galerius, uti ex Victore, Rufo, necnon Hieronymo constat, quorum hic ita loquitur Galerius Maximianus victus a Narseo ante carpentum Diocletiani purpuratus cucurrit; [Col. 0488A] eamque ad historiam respicit Amm. Marcell. IV, 41, ubi Galerius etiam non Caesar, verum purpuratus vocatur; quia scilicet illi qui creabantur Caesares, purpura induebantur, uti vel patet ex c. 19 Lactantii, et Amm. Marcel. lib. XV unde Julianus apud eumdem XX, 5, milites alloquens Caesar, sese purpuratum nominat. Sed si audimus P. Diac. X Hist. Misc. primum praelium Galerius secundum habuit; inde inter Callinicum et Carras congressus, pulsus est, posteaque feliciter in Armenia minore pugnavit, Narseumque vicit: si vero Hugon. Floriacensem, Galerius, cum duobus jam praeliis adversus Narseum conflixisset, tertio congressu victus, amissis copiis, ad Diocletianum refugit, postea meliori fortuna usus. Caeterum notatu valde dignum est, Diocletianum tam arrogantem et tam immanem fuisse, ut Caesarem vel passus sit, vel jusserit ante carpentum purpuratum, id est, potestatis suae insignibus ornatum currere. Similia exempla historiae conservant. Eutropius VII, 5, narrat, multos reges ex regnis suis venisse, ut Augusto [Col. 0488B] obsequerentur; et habitu Romano, togatos scilicet, ad vehiculum, vel equum ipsius cucurrisse: sed hoc voluntatis erat, alterum poena habebatur. Galba apud Suet. c. 6. ad essedum Caii imperatoris per XX passuum millia cucurrit, qui tamen erat nobili et veteri prosapia oriundus. Et hujus arrogantiae exemplum etiam praebet Epictetus episcopus, in Libello Precum, quem Faustinus et Marcellinus imperatoribus Valentiniano, Theodosio et Arcadio obtulerunt. Denique cum pro fidei integritate persistit (Rufinianus) hunc Epictetus, atrox ille et dirus de Centumcellis episcopus, ante rhedam suam currere coegit; et cum diu currit, sic in via, ruptis vitalibus, sanguinem fundens expiravit. Nec cuiquam mirum videri debet, Galerium paruisse Diocletiano; nam Caesares in Augustorum plane erant potestate. Hi illis annonas, notarios, vehiculationem praebebant, officiaque domus Caesarum ex eorum nutu pendebant, uti ex variis Ammiani Marcell. locis patet, apud quem propterea Julian. Caes. sese vocat [Col. 0488C] ipse apparitorem fidum.

Cum praeda ingenti. Eleganter de hac, atque aliorum imperatorum et Caesarum victoriis loquitur Eumenius in Oratione, quam pro restaurandis scholis habuit, cap. 21: »Ibi fortissimorum imperatorum pulcherrimae res gestae per diversa regionum argumenta recolantur; dum calentibus semperque venientibus victoriarum nuntiis, revisuntur gemina Persidos flumina, et Libyae arva sitientia, et connexa Rheni cornua, et Nili ora multifida; dumque sibi ad haec singula intuentium animus affingit, aut sub tua, Diocletiane Auguste, clementia, Aegyptum furore posito quiescentem, aut te, Maximiane invicte, perculsa Maurorum agmina fulminantem, aut sub dextra tua, Domine Constanti, Bataviam Britanniamque squalidum caput sylvis et fluctibus exerentem, aut te, Maximiane Caesar, Persicos arcus pharetrasque calcantem.« Praeda autem ingenti potitum fuisse Galerium, alii etiam omnes testantur; et notandum imprimis, auctorem a Scaligero editum, [Col. 0488D] p. 395, narrare, eum reversum fuisse . Diocletianum tunc primum veste et calceis usum esse, et eumdem jussisse, ut spreto salutandi veteri more, adoraretur. Sed Eusebius initium hujus moris refert ad annum 295 victum vero Narsetem ad annum 303, Quin et ante Diocletianum Carinus gemmas in calceis habuit, gemmata fibula usus est, et balteo saepe gemmato, teste Vopisco c. 17. Imo ante Carinum Aurelianus, gemmis et aurata omni veste, quod adhuc fere incognitum Romanis moribus videbatur, usus est, quemadmodum in Victoris Epitome legimus; adeo ut hujus moris auctor non fuerit Diocletianus, qui tamen gemmas augere et omnibus vestibus addere potuit. Tristanus t. III, p. 325, ex Eutropio notat, Diocletianum tibiarum tegumenta ex serico et purpura habuisse, se chaussant même de bas de soie et de pourpre, ce dit [Col. 0489A] Eutrope; id quod tamen apud eum adhuc quaero.

Manubiis ingentibus. Praeterea Persae compulsi sunt Romanis cedere Mesopotamia et Transtigritanis regionibus quinque, teste Rufo Festo; quas, mortuo Juliano, Jovianus illis reddere coactus est, uti apud Ammianum XXV, 7, ubi etiam Maxim. Galerii mentio fit, legimus. Notatu insuper dignum est eumdem XXIII, 5, narrare Juliano adversus Persas bellanti oblatum fuisse leonem mortuum, non secus ac ante Maximiano nostro oblati erant leo et aper; ubi quid portenderint haec omina, disputat, Juliano scilicet mortem, Galerio victoriam.

Diocletiano timorem. Qui procul dubio noluit regiones novas adjicere Romano imperio, ne insolentior fieret Galerius. Victor: Adeo victor, ut ni Valerius, cujus nutu omnia gerebantur, incertum qua causa, abnuisset, Romani fasces in provinciam novam ferrentur. Causam, quam se nescire fatetur Victor, ex Lactantio nostro discere licet. Sed tamen mirum est Victorem talia tradere, cum ex iis, quae ad hoc ipsum caput [Col. 0489B] notavi, pateat Narsen Mesopotamia, et quinque gentium trans Tigridem constitutarum ditione cessisse. Quae ut concilientur, statuendum est Romanos nihil recepisse, nisi quod Trajanus in potestatem redegerat. Illius sub imperio limes Orientalis super ripas Tigridis est institutus; et sub Diocletiano Mesopotamia est restituta, et super ripam Tigridis limes est reformatus ita, ut quinque gentium trans constitutarum ditionem Romani assequerentur: quae conditio foederis in tempus Divalis Constantii reservata duravit, teste Rufo Festo. Nam Transtigritanae regiones ita vocantur respectu Persarum, non respectu Romanorum, quemadmodum docuit Valesius ad lib. XXV Ammiani Marcellini.

Ex Marte se procreatum dici. Voluit scilicet imitari Diocletianum et Maximianum, qui non tantum dicebantur Jovius et Herculius, sed qui etiam Jovem et Herculem patres suos faciebant. Hinc Mamert., c. 1 Paneg., Herculem appellat principem generis Maximiani; [Col. 0489C] et mox ita loquitur: Quem similitudo ipsa stirpis tuae, ac vis tacita naturae ad honorandum natalem Romae diem tam liberalem facit. Idem Geneth., c. 2: Siquidem vos diis esse genitos, et numinibus quidem vestris, sed multo magis virtutibus, approbatis; c. 3: Deinde praecipue vestri parentes, qui vobis et nomina (Jovii et Herculii) et imperia tribuerunt, perpetuis maximorum operum actionibus occupantur; et mox Jupiter vocatur Diocletiani auctor deus, et ipse cum Hercule, parentes dii auct. incertus Pan. Herc. et Const. dicti, c. 8, non aliter de illo loquitur: Hic est qui nomen quod accepit a Deo principe generis sui dedit vobis; qui se progeniem esse Herculis, non adulationibus fabulosis, sed aequatis virtutibus comprobavit. Sed miror hanc Diocletiani et Maximiani arrogantiam non carpere Lactantium, cum eamdem in Galerio reprehendat.

Romulam matrem. Ita etiam Galerii Maximiani matrem appellat auctor Epitomes Aurelii Victoris, additque, [Col. 0489D] eum insolenter affirmare ausum fuisse matrem, more Olympiadis, Alex. Magni creatricis, compressam dracone semet concepisse; quod licet multum a Lactantii narratione abeat, aeque tamen hominis arrogantiam arguit. Nomen autem hoc etiam aliis mulieribus datum est; et PETRONIA ROMULA occurrit in Insc. apud Reines. Nonnunquam ea vox est adjectiva, occurruntque Romula gens apud Horat., Romula sceptra apud Prudent., et Romula vox apud Grammat. vet. in Catalectis Pithoei. In principio autem capitis mulier haec dicitur fuisse Transdanuviana, et confugisse in Daciam novam. Et primo observanda orthographia in voce Transdanuviana, cum fluvius ille caeteroquin fere Danubius scribatur. Sed similiter plane in nummo Trajani apud Trist. I, p. 393, DANVVIVS occurrit, non secus ac in inscriptione 3, CCCCXLVIII, apud Gruterum. Deinde nonnulla de Dacia Nova monenda sunt. Memoratur etiam illa auctori Excerpt. Valesii: Licinius itaque, ex NOVA DACIA vilioris originis, a [Col. 0490A] Galerio factus imperator; estque Dacia Aureliani, uti recte docet Baluzius; et puto hanc ante oculos habuisse auctorem Expos. totius mundi a Gothofredo editum, cap. 6, ubi scribit, Dacas habitasse ab ea parte Danubii, ubi Pannonia et Thracia sunt. Epitome Victoris, quam P. Diaconus sequitur, narrat Armentarium ortum Dacia Ripensi, ibique sepultum, locumque ab eo Romulianum ex vocabulo Romulae matris appellatum esse. Superioris saeculi eruditi Daciam Transdanuvianam diviserunt in Mediterraneam, Ripensem et Alpestrem; quae distinctio, si vera, sequitur Armentarium natum esse antequam mater ejus in Daciam Novam, vel Cisdanuvianam migraret. Sed neminem ex Veteribus adhuc inveni, qui Daciae Alpestris mentionem faciat. Ripensis et Mediterranea memorantur: verum illae fuerunt ab hac parte Danuvii, et quidem in Moesia et Dardania, qua de re pluribus ago ad c. 35. Hae sunt duae Daciae, quas recenset Rufus Festus in Breviario: Trajanus Dacos sub rege Decebalo vicit, et Daciam trans Danubium in [Col. 0490B] solo Barbariae provinciam fecit, quae in circuitu habuit decies centena millia passuum. Sed Gallieno imperatore amissa est, et per Aurelianum translatis exinde Romanis duae Daciae in regionibus Moesiae ac Dardaniae factae sunt. Una harum Daciarum vocata est Ripensis, quia Danuvio proxima; altera vero Mediterranea, quia inde remota et interior erat. Daciam Novam autem Istro proximam fuisse patet ex Eutropio, lib. II, c. 9: Abductosque Romanos ex urbibus et agris Daciae in media Moesia collocavit; et est in parte dextera, Danubio in mare fluente, cum ante fuerit in laeva. P. Diaconus, lib. X Hist. Misc. hoc sequitur, additque: In Moesia media collocavit, appellavitque eam Daciam, quae nunc duas Moesias dividit; quae verba male Eutropio tribuit vir illustris. Hausta haec autem sunt ex Vopisco, c. 39 Aureliani, ubi illustris Salmasius Daciam Ripensem et Mediterraneam recte interpretatur. Nec obstare debet Aurelianum a Vopisco, Eutropio, IX, 9, Jornande, aliisque, dici ortum [Col. 0490C] esse Dacia Ripensi; quia inde videtur sequi, jam ante ipsius imperium Daciam, ejusve partem, Ripensem fuisse appellatam. Nam anachronismum committunt auctores illi; et quae, nascente Aureliano, Moesia dicebatur, postea appellata est Dacia Ripensis; indeque factum est veterem quemdam auctorem tradidisse eum Moesia esse genitum: quod miror non intellexisse Vopiscum, cum idem dicant, qui narrant, Aurelianum natum esse in Dacia Ripensi, et alii, qui tradunt, eumdem genitum esse in Moesia.

Exuto socero. Notanda est loquendi ratio elegans admodum. Nam exuere aliquis, verbi causa, socerum dicitur, qui soceri animum abjicit, seseque ut socerum adversus generum non gerit. Ita exuere hominem dixerunt Statius et Quintilianus, id est, ab humana natura quasi desciscere, ferum et barbarum fieri: exuere foeminam, Seneca, ep. 95; exuere principem, et induere rabidum tyrannum, Haymo VIII, [Col. 0490D] 2 Histor. Eccles.; exuere patrem, Val. Maximus; , Hesychius in Vitis Philos.; et induere proditorem et hostem, Tacitus, VI Annal. Sed ita hoc loco non potest exponi loquendi ea ratio, quia Galerius non fuit socer, verum gener Diocletiani. Quare exuto socero nihil aliud est quam Diocletiano ab imperio remoto, vel postquam Diocletianus, purpura exuta, se imperio abdicavit, et Galerius imperator, vel Augustus factus est, tunc de mum furere coepit. Notum est, purpuram, vel paludamentum purpureum fuisse insigne tam Caesarea quam Augustae dignitatis: hinc qui creabantur Caesares, vel Augusti, dicebantur simpliciter indui; qui vero imperium deponebant, vel deponere cogebantur, exui. Lactantius, cap. 18: Et eum misi ad Maximianum, ut ab eo induatur; et cap. 29: Exutus ille praecipitem se de tribunali dedit. Et ita optime cohaerebunt sequentia, in quibus Diocletianum, utpote privatum, Dioclem nominat; quaeque ita scribenda [Col. 0491A] judico: Diocles (ita enim ante imperium vocabatur) cum rem publicam . . . . .



CAPUT X.

Cum ageret in partibus Orientis. In notitia dignitatum ipso initio legitur: Notitia in partibus Orientis; ubi omnes Orientalis imperii provinciae designantur, cujus imperii Oriens pars fuit. Ut autem Lactantius, ita etiam locutus est Treb. Pollio in Gallienis ex emendatione Salmasii: Cum Odenatus in Orientis partibus cepisset imperium; et alibi: Ergo Macrianus, undique collectis exercitibus, Orientis partes petiit; nam his in locis Orientalis imperii pars, Oriens dicta, intelligi debet, quia eum, vel illius Orientis partem, in potestatem redegit Odenatus, ipsoque mortuo tenuit Zenobia. Et proculdubio ea loquendi ratio inde exorta, quia primo Orientale imperium erat pars imperii Romani: deinde quia quot Caesares, vel imperatores erant, in tot partes illud erat divisum; et tertio, quia Oriens etiam pars totius corporis erat. [Col. 0491B] Infra c. 39: Venerat post obitum Maximiani ad eum Valeria cum se putaret in partibus ejus tutius moraturam; id est, in parte imperii Rom. quam regebat. Hoc autem capite Bithyniam, et cap. 9, Armeniam ab Oriente distinguit: unde dignum est ut inquiratur quae provinciae eo nomine venerint. Viri eruditi obscurum judicant quae Asiae pars ita vocetur, putantque illam versus Parthiam, Assyriam et Armeniam Minorem sitam fuisse. Ego existimo, si non omnes, at saltem plerasque regiones, eo nomine fuisse comprehensas, quae in Notitia imperii recensentur; ut sunt Palaestina, Phoenice, Syria, Cilicia, Cyprus, Arabia, Isauria, Palaestina Salutaris, Palaestina secunda, Phoenice Libani, Euphratensis, Syria Salutaris, Osrhoena, Mesopotamia, Silicia secunda. Ammian. Marcell., XV, 8, describit Orientales provincias, incipitque a Cilicia et Isauria: inde narrat has regiones ab orbe Eoo monte Amano separari et Orientis limitem in longum portentum et rectum ab Euphratis [Col. 0491C] fluminis ripis ad usque supercilia Nili porrigi, laeva Saracenis conterminantem gentibus; limitique Orientis includit Commagenam, Euphratensem, Syriam, Phoeniciam, Palaestinam, Arabiam et Cyprum: adeo ut in eo nomine ipsi non veniat Cilicia, Isauria et Mesopotamia. Meminit etiam Orientis Basilius, lib. I de Vita Theclae: , Urbs ea (Iconium) est Lycaoniae, ab Oriente non procul distans, Asiam tamen versus magis accedens, et in ipso Pisidarum Phrygumque regionis aditu sita: ubi per Asiam intelligenda est Asia Minor ad Hellespontum sita, cui Iconium propior erat, quam Orienti ultra Amanum montem remoto. Sed cum Diocletianus cap. 9 dicatur in Oriente substitisse, videndum est ubi aestatem egerit. Aurel. Victor scribit Jovium Alexandriam profectum esse, provincia credita Maximiano Caesari; ibique tunc temporis Achilleum, qui purpuram sumpserat, vicit, ut idem Victor, Eutropius et Suidas in verb. memoriae mandant. Lactantius, c. 36, tradit Maximinum [Col. 0491D] ab Oriente cursus disposuisse, moxque eum factum esse, qualis in Syria et Aegypto fuit, unde nimirum venerat; adeo ut per Orientem, in quo substitit Diocletianus, videatur debere intelligi Aegyptus, cujus ad fluvium Nilum Orientis limes sese extendit, teste Amm. Marcellino. Valesius, ad ejusdem XIV, 7, miratur Aegyptum inter provincias Orientis recenseri, cum ex Notitia et innumeris auctoribus constet Aegyptum ab Orientis provinciis sejunctam esse: sed mirari tandem se desiisse addit, postquam didicit Aegyptum et Mesopotamiam olim sub dispositione comitis Orientis fuisse; idque docere veterem Inscriptionem, quae sic habet: M. MAECIO. MEMMIO. FVRIO. BALBVRIO. CAECILIANO. PLACIDO. C. V. COMITI. ORIENTIS. AEGYPTI. ET. MESOPOTAMIAE. Certe Aegyptum ab Oriente separant Vopiscus in Probo, cap. 9; Libellus Precum a Faustino oblatus Valentiniano, etc., p. 20; Haymo VIII, 2 Histor. Eccles.; et proinde [Col. 0492A] nondum video illam Orientis nomine fuisse comprehensam; quod si verum foret, certe in inscriptione laudata etiam ab eo non distinguetur. Aliud igitur Provinciae orientales, aliud Oriens et Provinciae Orientis; duplici sensu possunt usurpari, nempe vel pro provinciis in genere versus Ortum remotis, vel pro provinciis, quae Oriente proprie dicto comprehendebantur. Ammianus recensere se dicit orientales provincias, quo certe nomine Mesopotamia et Aegyptus fuerunt comprehensae, licet illae distinctae sint ab Oriente, vel Orientis stricte sumpti provinciis; quod diligenter notandum est. Quia autem Lactantius diserte scribit Diocletianum substitisse in Oriente, et aucupatum esse rerum exitus, potuit primo Antiochiae (quae Orientis caput erat) substitisse, et postea Aegyptum petiisse; vel potius tempora distinguenda sunt, quia utrumque bello adversus Persas accidere potuit, sed non eodem anno. Nam contra Persas bellatum est annis 294, 295, 296 et 297, et Achilleus victus est, uti eruditi censent, anno 295, adeo ut [Col. 0492B] anno ultimo, quo victus est victor ante Narses, Diocletianus in Oriente, et quidem Antiochiae, videatur substitisse.

Scrutator rerum futurarum. Sic Diocletianus Aurelio Victori vocatur imminentium scrutator; cumque propterea victimarum exta consuleret, et ita gentilium diligenter deos coleret, hinc puto Zozimum II, 10, narrare eum noluisse resumere purpuram, quia prospiciebat perturbationem rerum: , ut erat vir religionis observantissimus; id est, diligens deorum cultor et consultor. Atque ita Ammianus Marcell., XXII. 1, narrat, Julianum exta rimatum esse assidue, avesque suspicientem praescire festinasse accidentium finem.

Sacra turbata sunt. Id est, sacrificia rite fieri non potuerunt; malum omen illis objectum est. Virgil. III Aen. 407:

Ne qua inter sanctos ignes in honore deorum
Hostilis facies occurrat, et omina turbet.

[Col. 0492C] Magister ille aruspicum Tagis. Certe ita appellat primum aruspicum, quia Tages artem eam dicitur invenisse, teste Cicerone et aliis; atque adeo aruspicinam scripsisse, si fides habenda Fulgentio, in Expos. Serm. Antiqui: quomodo sui temporis medicos, cap. 33, Chironem et Melampum, antiquis nominibus designat. Nec insolitum est collegiorum sacrorum praesides magistros vocare. In inscript. occurrit Magister collegii fratrum Arvalium, ordinis sacerdotum dei Solis invicti Mithrae, et Saliorum. Quin et ipse Magister aruspicum in lapide apud Reines., v. 13, memoratur:

L. FONTEIVS FLAVIANVS HARVSPEX. AVGG. CC. PONTIFEX. DICTATOR ALBAN. MAG. PVBLICVS HARVSPICVM. ORDINI HARVSPICVM. EX. D D.

[Col. 0492D] Nescio an Graeci hanc vocem nonnunquam per expresserint. Certe apud Euseb., lib. VII, c. 10 Hist. Eccles., celebratur , qui Valerianum ad persequendos Christianos incitavit, et per quem nequaquam Macrianum, qui postea imperium arripuit, intelligi cum Valesio posse existimo. Nam is dicitur fuisse , id est Rationalis imperatoris et , vel ipsis, nempe Valeriano et archisynagogo, egregiam gratiam retulisse: saltem nisi alia praecesserint, uti haec continuo ordine non narrantur; id quod etiam Valesii sententiae non favet. Sed tutius est intelligere cum praestantissimo Francesco Spanhemio Judaeum, quia archisynagogorum et magistrorum nomen illis proprium erat.

Profani homines. Christiani, quos propterea sacris suis arcebant Gentiles, quosque atheos, impios et irreligiosos vocabant, quia deorum cultum damnabant, [Col. 0493A] uti ex Luciani Pseudomante et Arnobio constat.

Milites cogi ad nefanda sacrificia praecepit. Recte notat Baluzius Eusebium VIII, 1, idem memoriae mandare, qui etiam malorum, quae hoc edictum secuta sunt, originem eleganter describit, quaeque adjicere placet, ut unusquisque inde exemplum capiat. Sensim ac moderate in nos coepit animadvertere (Deus), orsa primum persecutione ab iis qui militabant. Cum vero sensu omni destituti de placando Deo ne cogitaremus quidem, quin potius, instar impiorum quorumdam, res humanas nulla sollicitudine ac providentia gubernari rati, alia quotidie crimina aliis adjiceremus; cum pastores, spreta religionis regula, mutuis inter se contentionibus decertarent, nihil aliud quam jurgia, minas, aemulationes, odia ac mutuas inimicitias augere studentes, principatum quasi tyrannidem quamdam contentissime sibi vindicantes; tunc demum, juxta dictum Jeremiae, obscuravit Dominus in ira sua filiam Sion, etc. Et milites christianos militia motos fuisse, [Col. 0493B] si sacrificare nollent, docet, idem. c. 4, ubi notandum , quicumque si fuerit, milites primo persecutum esse. Hic proculdubio id jussu Diocletiani fecit, si Lactantium sequimur; is vero Eusebium, Maximiani Galerii: nam l. VIII, p. 317, tradit Galerium diu ante reliquos imperatores, Christianos, qui in exercitu erant, et qui in palatio versabantur, persecutum, illumque miserandae persecutionis auctorem fuisse. Ad sacrificia autem coacti sunt Christiani, quia nullum evidentibus signum erat deos colendi: unde et PIETAS in nummis cernitur cum instrumentis sacrificio adhiberi solitis, uti doceo ad Homeri apotheosin pag. 288, quod quia facere recusabant Christiani, athei audiebant. Arnob., lib. VI, extremo: Quoniam satis, ut res tulit quam inaniter fiant simulacra, monstratum est; de sacrificis deinceps, de caedibus, atque immolationibus hostiarum, de mero, thure, deque aliis omnibus, quae in parte ista confiunt, poscit ordo quam paucis, et sine ullis circumlocutionibus dicere. [Col. 0493C] In hac enim consuestis parte invidias nobis tumultuosissimas concitare, appellare nos ATHEOS, et quod minime attribuamus diis, poenas etiam capitis belluarum crudelitatibus irrogare.



CAPUT XI.

Deorum montium cultrix. Quid hoc de loco sentiam, patebit ex iis quae ad Columbum misi, quae ex viri eruditi notis commode huc transferri non potuerunt. Persuasus autem nunc sum lectionem hanc recte sese habere, et Galerii matrem montes ut deos coluisse; vel certe praecipue adorasse deos, quos in montibus, tanquam sedibus suis, versari putabant: quales Monteses deos in apographo Commodiani dici notavit etiam Rigaltius; quamvis praeferat

Montes et Deos dicitis,
illudque vel positum est pro Montenses, quomodo in [Col. 0493D] ins. 7, p. XLI Gruteri NEMORESIS DIANA est Nemorensis; vel ita ex more loquendi illius saeculi scribitur. Sic dii montium occurrunt apud vulgatum interpr. III Reg. XX 23: Servi vero regis Syriae dixerunt ei: DII MONTIUM sunt dii eorum, ideo superaverunt nos: sed melius est ut pugnemus in campestribus. Interpretes LXX singularem numerum servant: , . Syri volunt significare deos, vel deum, quem Israelitae adorabant, in montibus habitare, et dominari; quemadmodum canit Ovidius:

Dii sumus agrestes, et qui dominamur in altis
   Montibus, imperium est in sua tecta Jovi.
Neque tantum dii agrestes vocari montium dii possunt, sed etiam illi qui in montibus colebantur, et alii qui in iis versari putabantur, ut Diana, quae in montibus feras agitabat, montivaga propterea dicta. Quin [Col. 0494A] et Cybele dea montium vocatur Moecenati apud Diomedem, lib. III, p. 514:

Ades, inquit, o Cybele, fera montium dea.
Galerii igitur mater deos montium, vel deos montes coluit; quod ultimum si quis amplecti mavult, me certe haud fiet invito. Erat enim illa Dacia oriunda, et forte Dacis parentibus genita, ibique educata; unde nihil mirum esse debet si eorum superstitionem secuta est. Nam constat Getas, sive Dacos, montem quemdam instar numinis coluisse. Strabo, lib. VIII: . , . Apud Getas sacerdos dicitur deus, et mons sacer existimatur, atque ita appellatur; et Statium conjuratum verticem celebrare censent eruditi, quia Daci bella gesturi in eo monte conveniebant, et jurejurando sese obstringebant: quamquam Strabonis mons ideo tantum sacer baberi potuerit, quia in eo sacerdos habitabat, qui , exemplo a Zamolxi sumpto, vocabatur, et [Col. 0494B] quia illud reliquis, rege et famulis exceptis, esset , uti apud eumdem legimus; quae res excludit Dacos sacramento se obstringentes; forteque vox verti debet templum, quomodo Max. Tyrius, diss. 38, scribit Libyae incolis Atlantem montem habitum fuisse , , , id est, templum, deum, jusjurandum et simulacrum. Quicquid sit, vel dii montes, vel dii montium sunt intelligendi apud Lactantium. Dum autem hanc superstitionem ad animum revoco, facere non possum quin primo doleam humanum genus quod digestas quidem, sed tamen rudes et informes moles instar numinum venerari potuit, quodque eumdem honorem exhibuit informibus lapidibus et dealbatis stipitibus, columnisque, quae nullam hominis prae se figuram ferebant. Propter argumenti similitudinem, quae ea de re notavi, licet longiuscula, nec omnia nova sint, hac occasione adjiciam, ut foeda et vesana superstitio omnium clarissime oculis pateat. LAPIDES [Col. 0494C] igitur, vel SAXA a gentilibus honore divino cultos, id est, unctos, coronatos, et adoratos fuisse, ex Arnobii lib. II constat: Picturatas veternosis in arboribus taenias si quando conspexeram, lubricatum lapidem, et ex olivi unguine sordidatum, tanquam inesset vis praesens, adulabar, affabar, et beneficia poscebam nihil sentiente de trunco; ubi videri possunt interpretes. Lucianus in Pseudomante notat Rutilianum, si quando conspexisset, continuo in genua cecidisse, adorasse, vota fecisse, et prospera ab illo postulasse. Et puto vere notare eruditione praestantes viros, superstitiosos homines imitatos esse Jacobum lapidem unguento perfundentem in Bethel, Gen. XXVIII, qui tamen, teste Augustino, more idololatriae lapidem non perfudit oleo, velut faciens illum deum, neque adoravit illum lapidem, neque illi sacrificavit. Certe Palaestinae finitimi Arabes lapidem pro deo coluerunt. Max. Tyrius, Diss. 38: , . Apud eosdem sanguine, quem [Col. 0494D] ex majoribus digitis, vel pollicibus foedus percutientium eliciebant acuto silice, ungebantur septem lapides in medio positi, invocabanturque Bacchus et Urania, teste Herod. III, 8. Deum autem, quem lapidis forma colebant, Bacchus, ut reor, fuit alio nomine dictus. Neque enim audiendus Suidas, qui illud mutat in id est, , uti observatum illustri Bocharto: sed tamen ille recte simulacrum ejus describit: Simulacrum autem est lapis niger quadratus, , nullam figuram habent, altus quatuor, latus pedes duos, aureae basi impositas. Sic Tertulliano in Apol. Arabiae deus dicitur esse Dysares; et apud Hesychium legimus , quin et Stephanus scribit, scopulum, et esse Arabiae, nomenque habere , qui deus ab Arabibus colebatur. Clarissimus Vossius, VI, 39 Idol. Gentium, putat, lapidem Max. Tyrio [Col. 0495A] laudatum fuisse loci excelsi verticem, vel cacumen quod pro numine Arabes coluerunt; quia Stephanus vocat, et mox addit eumdem, vel Hermolaum, clare narrare esse dictum jugum, sive altissimum Arabiae locum, proque numine habitum ab Arabibus pariter ac Dacharenis: in quibus notandis humani aliquid patitur vir doctissimus. Nam Stephanus tantum narrat, cacumen, vel scopulum , nomen habere a deo Dysare, ejusque simulacrum, non montem, verum lapidem quadratum fuisse, ex Suida edocti sumus. Et de hoc Arabum numine videtur explicandus esse Porphyrius, lib. II de Abstin. . Dumatii quoque, Arabiae populi, puerum quotannis sacrificabant, quem sub ara sepeliebant, qua simulacri loco utebantur; nam cum Arabum Deus lapis fuerit quadratus, testibus M. Tyrio et Suida, cum ea forma plurimae arae sint, cumque ara illa loco simulacri fuerit Arabibus, nihil certe causae video cur [Col. 0495B] non ita Porphyrius explicari possit. Haec autem superstitio videtur etiam ad Saracenos transiisse, licet lapis, quem adorabant, habuerit lineamenta capitis, si quis accuratius illum inspiceret, teste Euthymio Zygabeno in Panoplia a Sylburgio edita. Quin imo et hodie Mahumedani in parvo templo, quod ab Adamo fabulantur esse conditum, postquam pulsus fuit paradiso, et in quo Abrahamus, Ismael et Mahomet preces suas, si eos sequimur, fecerunt, colunt et osculantur lapidem Al-hajar Al-Aswad, quem vocant Brachtan, eumque ex paradiso Gabrielem ad Abrahamum nugantur portasse, initio nive et lacte candidiorem, atque ad instar solis lucidum fuisse: sed nigrum factum propter peccata hominum, uti docet Chevraeus in Historia mundi. Et de hoc lapide nescio an loquatur Antoninus martyr in Itiner.: In parte ipsius montis habent Sarraceni idolum suum positum marmoreum, quod est candidum sicut nix; ibi permanet sacerdos indutus dalmatica et pallio lineo. [Col. 0495C] Quando autem venit tempus festivitatis eorum, percurrente luna, antequam sacerdos ingrediatur ad diem festum illorum, incipit marmor illud mutare colorem; et dum adorant idolum, fit marmor illud nigrum sicut pix; completoque tempore festivitatis, revertitur in pristinum colorem, unde et valde admirati sumus; prout illa verba ab aliis laudantur. Atque ut Arabes, vel Ismaelitae, patriarchas male imitati sunt: ita Phaenices lapides consecrarunt, quos Baetulia, vel Baetulos, teste Damascio apud Photium, vocarunt; idemque nomen Graeci dederunt lapidi, quem Rhea loco Jovis fingitur Saturno dedisse devorandum, quemadmodum ex Hesychio, Prisciano et aliis, docuerunt Seldenus, Vossius, Bochartus, Salmasius et Reinesius: quam ad historiam respiciens Lycophron in Cassandra, p. 70, Jovem appellat , lapidem maximum; ut enim notat Tretzes, . Praeterea divi lapides occurrunt apud Lamprid. in Heliogab., c. 8: Lapides, [Col. 0495D] qui divi dicuntur, ex proprio templo Dianae Laodiceae ex adyto suo, in quo Orestes id posuerat, afferre voluit. Salmasius arbitratur divos lapides fuisse in adyto Dianae Laodicenae; et Casaubonus notat lapides divos appellari famosissimum illud simulacrum ab Oreste et Iphigenia e Taurica ablatum. Rubenius II, Elect. 31, divos fratres, id est, Castores intelligit, quorum templum Domitianus instauravit: sed simul fatetur animum sibi pendere, ampliusque esse deliberandum; et post templo finit sensum, interseritque simulacrum post Laodiceae. Certe hi lapides non potuerunt esse in adyto Dianae, neque quicquam commune habent cum deae istius statua, nec ad Castores queunt ullo modo referri; quia diserte proprium templum divis lapidibus tribuitur, et quia Lampridius ágit de novis diis, quos Romam ex alii urbibus transferre voluit Heliogabalus. Hoc animadvertens Tristanus, t. II, p. 324, arbitratur divos lapides [Col. 0496A] nullos alios esse quam triginta lapides, forma quadrangulari, qui Pharis in Achaia circa simulacrum Mercurii stabant, quibusque singulis nomina deorum erant imposita, teste Pausania, lib. VII. Sed quominus et hanc explicationem amplecti possim, facit proprium templum, in quo divi lapides fuerunt positi. Templum quidem Pausaniae auctoritate his lapidibus tribuit Tristanus: verum apud eum nihil tale reperio, quippe qui tantum narrat, Pharis aquam esse Mercurio sacram, fonti nomen Hama, incolas piscibus parcere, quia eos sacros deo esse existimant, et prope ipsum illius signum lapides fere triginta positos esse quadrangula forma. Quid igitur? Puto hos lapides in Oriente et Syria quaerendos esse; et, sive scribas divos lapides, sive cum illustri Salmasio vivos, intelligi debere Baetulos, quos non modo vocarunt Graeci, verum de quibus etiam multa mira narrabant, uti videre licet apud Photium, in Damascio, quibusque in Oriente, Heliogabali patria, alicubi, et forte Hierapoli proprium templum fuit [Col. 0496B] exstructum. Et excidisse, vel subintelligi (id quod Obrechtus arbitratur) simulacrum, sive signum, satis patet ex relativo id, quod caeteroquin ad nullum praecedens potest commode referri; adeo ut ita Lampridii verba distinguenda mea ex opinione sint: Lapides, qui divi dicuntur ex proprio templo, Dianae Laodiceae (signum) ex adylo suo, in quo Orestes id posuerat, afferre voluit. Sed ut pergam, observandum diligenter, verbis disertis notare Dionem Chrysostomum, orat. 12, multos barborum paupertate, vel quia artem sculptoriam ignorabant, montes deos existimasse, , , sive informes lapides; et scribere Pausaniam in Achaicis, solemne fuisse antiquitus Graecis , rudibus lapidibus, exhibere et in Corinthiacis eumdem notare, ante aedem Dianae jacere , super quo novem Troezenorum viri Orestem a matris caede purgarunt. Plinius praeterea II, 58, memoriae mandat in gymnasio [Col. 0496C] Abydi lapidem suo tempore cultum fuisse, modicum quidem, sed quem in medio terrarum casurum (e sole nempe) Anaxagoras praedixerat: alium coli Cassandriae, quae Potidaea vocata est; et Anaxagoram alio tempore iterum praedixisse saxum e sole casurum; idque factum esse interdiu in Thraciae parte ad Aegos flumen, et lapidem istum ostensum fuisse vehis magnitudine, colore adusto. Cum talia igitur ferantur de Anaxagora, nihil utique mirum est Amm. Marcell. 22, 16, scribere illum praedixisse lapides e coelo lapsuros; mirorque Plinii verba non occurrisse doctissimo commentatori, qui scribit, cum Ammiano facere Philostratum et Tzetzem, sed caeteros omnes narrare, Anaxagoram praedixisse unum lapidem tantum casurum. Nam bis id praedixit, et utramque historiam, vel fabulam conjungere potuerunt illi, qui scribunt lapides casuros praedixisse philosophum; vel si semel id factum esse habuerunt persuasum, potuerunt plurali numero pro singulari, more loquendi vulgatissimo, usi esse: quomodo etiam Amm., cap. [Col. 0496D] 8 libri ejusdem, narrat Anaxagoram Aegis-Potamis praedixisse lapides ex coelo casuros; qui tamen tantum unus fuit. Offert insuper se mater deum, quam sacrum lapidem scribit fuisse Liv. XXIX, 11, quamque ex inauditae per omnia vastitatis petra, cui nomen Agdus, in finibus Phrygiae, cum lapidibus a Pyrrha et Deucalione in orbem mortalibus vacuum jactatis informatam esse, atque animatam divinitus, memoriae mandat Arnob., lib. quinto. Mons igitur, cui ortum suum Montana, vel , sive Rhea, debeat, Agdus fuit vocatus; quod vocabulum restituendum esse Isidoro censet Reines. III Var. Lect., 17, apud quem in Glossis scribitur Agadir, vel, uti Vulcanius edidit, abadir lapis. Recte quidem vir eruditissimus reprehendit Barthium, qui in Germania hunc lapidem quaerit: sed male Agdir, Agadir, vel, si incorruptus Arnobius, Agdum lapidem esse, itemque deam cultam in simulacro lapidis grandis nigri e Phrygia Romam [Col. 0497A] transvecto, arbitratur. Nam Agdus non fuit lapis, verum petra, vel mons inauditae vastitatis: deinde Abdir, Abadir, Abaddir est lapis , uti notatum est eruditis ex Prisciano, qui ita loquitur lib. I: Abdir genus lapidis; lib. 5: Abadir deus est: dicitur et hoc nomine lapis ille, quem Saturnus dicitur devorasse pro Jove, quem Graeci vocant: lib. VI: Abdir quoque et Abaddir , hujus Abaddiridis. Lapis autem, qui Deum mater esse existimabatur, lineamenta faciei muliebris videtur habuisse; quae etiam Saracenorum lapidi tribuit Zygabenus. Prudent., Hym. 10, v. 155:

Lapis nigellus evehendus essedo,
Muliebris oris clausus argento sedet:
nisi hic sensus sit poetae, capsam argenteam, cui lapis ille erat inclusus, retulisse faciem muliebrem; ita ut clausus fuerit argento muliebris oris; quod rogo eruditiores examinent. Lapis etiam fuit deus Alagabalus, eumque Herodianus, lib. V, facit [Col. 0497B] additque esse illi , et , ostendi in lapide eminentias nonnullas, et formas vel , solis imaginem esse humana arte non fabrefactam, ac tandem e coelo cecidisse. Deus hic cernitur in nummo Heliogabali, insignisque lapis est aquila et tribus stellis apud illustrem Spanhemium ad Juliani Caesares. In nummis praeterea Seleucensium Pieriae Syriae, qui in honorem Trajani percussi sunt, repraesentatur mons, cujus cacumen foramen habet, vel lapis in medio templo positus, cum ins. unde non immerito existimant eruditione praestantes viri, Jovem Casium exhiberi, vel montem hunc creditum esse Jovem Casium, quippe qui tereti ambitu in sublime, teste Am. Marcell. XXII, 14, porrigitur, qualis plane in nummo exhibetur. In Philippi patris numismate cernitur quoque templum, et in ejus medio rupes, vel mons, cum ins. quae haud vanum indicium est rupem [Col. 0497C] illam, vel montem peculiari honore cultum, et Dianae sacrum fuisse. In alio Caracallae lapis rotundus et in acumen desinens templum medium occupat, cum ins. . quod Harduinus positum putat pro , refertque ad Dium, urbem Decapolitanae regionis in Syria, cujus Plinius et Steph. meminerunt, Tristanus vero et Holstenius ad Diam Arabiae urbem; representarique putant Venerem, quam ea forma cultam fuisse ex Clemente Alexandrino, Maximo Tyrio, Arnobio, Dione Chrysostomo, et Pausania docent. Sed Venerem non nominant Clemens, Maximus Tyrius, Arnobius, Dion; et celebrant tantum , , vel informem lapidem; potueruntque respicere ad lapidem quadratum ab Arabibus cultum, de quo ante memini me agere. Vidit id forte etiam Tristanus; utque evinceret lapidem hunc esse Venerem Uraniam, addit Pausaniam, lib. I, narrare Athenis templum esse Veneri Uraniae dedicatum, quam ferebant Parcarum vetustissimam, dans lequel il y avait une pierre faite en [Col. 0497D] forme de Herme, ou borne, dont l'inscription marquait que c'était l'effigie de Vénus Uranie. Graeca ita sese habent: quibus in verbis ego nullum lapidem acuminatum invenio, sed Veneris statuam quadratam ad instar Hermarum, id est, eam caput habuisse, et reliquum corpus fuisse quadratum absque brachiis, etc., quomodo Hermae fieri solebant. Huc omnino pertinet Venus Paphia, cujus simulacrum, teste Tacito in Historiis, non effigie humana, sed continuus orbis latiore initio, tenuem in ambitum metae modo exurgens, et ratio in obscuro; cujusque statuam nulli alii rei assimilari posse, quam , scribit Max. Tyrius, diss. 38, qualis et illa cernitur in nummo Drusi apud Patinum, Trajani apud Tristanum, et aliis apud Jac. Gutherium III, 5, de Jure Pontif., qui male haec numismata ad Dianam Paphiam refert. Eodem loco vir eruditus Lampridii paulo ante [Col. 0498A] laudata verba emendat: Ex proprio templo Dianae Lyceae, illam Laodiceae ex adyto suo, in quod Orestes posuerat, auferre voluit; et intelligit lapidem qui, teste Pausania, ante aedem Dianae Lycaeae jacebat, et sacer vocabatur; additque Laodicenses Dianae simulacrum Braurone avectum impetrasse a Seleuco, illudque signum deae esse, quod olim e Taurica Orestes et Iphigenia sustulerant. Sed primo aliud sunt divi, vel vivi lapides; aliud lapis Traezene jacens ante templum Dianae Lycaeae: illi suum sibi templum habuerunt; hic vero ne in templo quidem, sed ante aedem alterius numinis positus fuit. Deinde Pausanias non docet statuam Dianae, quae ex Braurone in Persiam asportata, et a Seleuco Laodicensibus Syriae data fuit, esse Dianam Tauricam; quin imo variis argumentis lib. III id refellit, docetque Dianae Orthiae simulacrum, quod in Lymnaeo, Laconicae agro, colebatur, potius illud esse quod ab Oreste et Iphigenia barbaris erat ablatum. Neque etiam mihi placet quod addit Gutherius, simulacrum prisci operis [Col. 0498B] Praxitelis fuisse illius qui marmore felix et clarus habebatur. Nam cum Praxiteles tempore Cn. Pompeii Magni vixerit, utique Dianae Tauricae simulacrum facere non potuit; et Pausanias in Atticis scribit, Braurone esse Dianae Brauroniae sacellum, et simulacrum, Praxitelis opus: sed adjicit: , , , unde patet aliud antiquius longe signum ibi fuisse Dianae Tauricae; quae cum non distingueret vir doctus, in errorem lapsus est. Sed ut pergam, Seldenus, ex Suida et Hesychio, observat Apollonis statuam esse, lapidem basi circulari, in conum desinentem: verum illi, non secus ac Harpocratio, Schol. Aristophanis, Stephanus, Auctor M. Etym. et Eustachius, p. 166, uno ore tradunt: aram esse ante fores , vel , , vel sacrum Apollini, vel Baccho, vel ambobus; simulque ex iis patet Apollinem et [Col. 0498C] dictum esse, id est, , vel viarum praesidem: sed nondum discere ex iis auctoribus potui Apollinem tali forma cultum fuisse; quin potius contrarium plane tradit Macrob. I, Sat. 9: Etenim sicut Nigidius quoque refert, apud Graecos Apollo colitur, qui vocatur; ejusque aras ante fores suas celebrant, ipsum exitus et introitus demonstrantes potentem. Idem Apollo apud illos et nuncupatur, quasi viis praepositus urbanis. Illi enim vias, quae intra pomoeria sunt, appellant; nam diserte Apollo ab ara distinguitur. Pausanias praeterea, lib. I, Megaris scribit esse lapidem, , illumque nominatum fuisse Apollinem et in Corinthiacis memorat JOVIS et Dianae simulacra nulla arte facta, illius , hujus vero columnae, vel . Sic auctor Phoronidis apud Cl. Alexandrinum Junonis Argivae statuam, , vel columnam non aliam ob causam nominat, notante Scaligero ad Eusebium. Bacchus, eodem Clemente teste, columnae etiam forma cultus; [Col. 0498D] quod Dickinsonus, cap. 10, Delph. Phaeni. ad columnam refert, quae in veteri foedere Mosi, ex quo Bacchum fecerunt, et Israelitis praeluxit; nec immerito idem Clemens tradit olim columnas pro simulacris cultas esse: . . Et huc etiam referri posset discus, quem pro sole Poeonas coluisse in Harpocrate doceo; huc Penates Lavinii, quorum formam et figuram scribit Timaeus apud Dionys. Hal. lib. I, esse , , caduceos ferreos et aereos, et testam fictilem Trojanam: nisi quis malit vertere lucernam cum Baudelotio de Dairual., tom. I, p. 199, et huc tandem pertinet Saxonum idolum Irminsul, de quo peculiari libro egit Meibomius. Hic autem informium lapidum saxorumve cultus diu duravit, ipsaque plebs christiana in pagis eo infecta fuit. [Col. 0499A] Ivo Carnotensis, part. II, cap. 38, refert caput concilii Nannetensis, quo funditus effodi jubentur lapides quos in ruinosis locis et sylvestribus venerantur; et cap. 57, caput concilii Agathensis, quo statuitur perscrutandum esse, si aliquis vota ad arbores, vel ad fontes, vel ad lapides quosdam quasi ad altaria faciat. Atque ex his satis superque patere arbitror Graecos, Syros, aliosque populos, lapides informes ut deos coluisse. Nunc dispiciendum est, num eo etiam vesaniae progressus sit Romuli populus, et gens togata. Matrem deum et Elagabalum eos coluisse, ut et lapides unxisse, notum est: sed id ago, ut examinem num aliquod numen patrium ea forma venerati sint. Certe Tristan. t. I, p. 427, notat Jovem dictum esse , non solum quia in summis montibus colebatur, sed quia mons, vel rupes existimabatur Jupiter ipse, qui revera erat Jupiter cognominatus Lapis, Ciceroni memoratus, ejusque vestigiis alii antiquarii celebres insistunt. Sed nihil huc pertinet Romanus vetustissimus ritus, uti Apuleio vocatur, jurandi per Jovem lapidem; [Col. 0499B] vel sanctissimum jusjurandum, ut illud appellat Gellius I, 21. Nam quemadmodum docuerunt ex Festo et Polybio, Turnebus et Sanctius, locutio est elliptica; et qui ritu illo jurabant, lapidem silicem tenebant, haec verba dicentes: Si sciens fallo, tum me Diespiter, salva urbe arceque, bonis ejiciat, ut ego hunc lapidem; unde patet Jovem lapidis forma a Romanis cultum non fuisse. Habuerunt tamen illi lapidibus informibus honorem; uti manali lapidi, vel petrae quae erat, Festo docente, extra portam Capenam juxta aedem Martis, quam cum propter nimiam siccitatem in urbem protraherent; insequebatur statim pluvia, eumque, quod aquas manaret, manalem lapidem dixere. Et ut lapis qui, Anaxagora praedicente, e sole decidit, cultus fuit: ita in agro Crustumino, teste Livio XLI, 9, lapis, qui in lucum Martis cecidit, sacer habitus est; si modo de eodem, et non de alio loquitur idem cap. 13: In Crustumino avem sangualem (quam vocant) sacrum lapidem rostro cecidisse. Ut autem [Col. 0499C] ad aliud membrum me convertam, notandum gentiles etiam stipites nudos ut deos coluisse; quo pertinent hastae, de quibus ad apotheosin Homeri egi. Simulacrum etiam Dianae Ephesiae cum primum ex coelo decidit, vel ab Amazonibus consecratum est, fuit truncus acutus ulmeus, uti notat ad Eusebium Scaliger: quod si verum (alia enim sentit Petitus, cap. 30 politissimi libri de Amazonibus), non satis caute Petrus Faber I, sem. 3, simulacrum Dianae ab Amazonibus venatricis antiqua et solita figura fuisse consecratum scribit; et aeque male ostendere conatur Dianam Ephesiam non fuisse multis mammis et verubus exstructam: quod tamen adeo clarum est, ut ne quidem probatione indigeat. Sed, ut ad rem redeam, audiendus est Arnob. lib. VI, adv. Gentes: Ridetis temporibus priscis Persas fluvium coluisse, memorialia ut indicant scripta, informem Arabas lapidem, acinacem Scythiae nationes, ramum pro Cinxia Thespios, lignum Icarios (alii legunt Caryos, et Caryam, vel Caryatydem Dianam a Lacombus cultam [Col. 0499D] intelligunt) pro Diana indolatum, Pessinuntios silicem pro deum matre, pro Marte Romanos hastam, Varronis ut indicant Musae; atque ut Aethlius memorat, ante usum disciplinamque fictorum, pluteum Samios pro Junone; et abstinetis a risu, cum pro diis immortalibus sigilliolis hominum, et formis supplicatis humanis? Quae verba clarissime anilem hanc superstitionem nobis ob oculos ponunt. Sic Clemens Alex. Cinxiae vel Junonis simulacrum, Dianae, Junonis, , uti eruditis observatum, appellat; neque aliter vel Junonem Samiam, vel Minervam Lindiam describit Callimachus apud Euseb. III, 8 Praep., quemadmodum erudite docet Vossius ad Catullum. De hujuscemodi statuis eleganter loquitur Tertull. I, 12, ad Nat.: Si de hoc differentia intercedit, quando distinguuntur a crucis stipite Pallas Attica, et Ceres Pharia, quae sine forma, rudi palo (ita enim cum Stephano le Moyne, viro doctissimo, [Col. 0500A] legendum) et solo staticulo ligni informis repraesentatur. Per stipitem crucis intelligit lignum crucis rectum, quod vocat Justinus; maleque hinc arbitratur Lipsius crucem aliquando solo arrectario ligno constitisse, quia sensus est non debere Gentes mirari Christianis crucem in pretio esse, cum ipsi sub forma stipitis, vel staticuli, atque adeo recti pali, qui partem crucis facit, Athenis quidem colant Palladem, in Aegypto autem Cererem sive Isidem. Unte eodem capite dixerat Tertull.: Crucis qualitas, signum est de ligno: etiam de materia colitis penes vos cum effigie. Quanquam sicut vestrum humana figura est, ita et nostrum sua propria: viderint nunc lineamenta, dum una sit qualitas; viderit forma, dum ipsum sit Dei corpus. His doctissimus Gothofredus verbis componi posse aestum inquirentium existimat, utrum Tertulliani tempore cruci superaddita sit imago crucifixi; additque eum inter nationum et Christianorum cruces aperte hoc discrimen ponere, illas nimirum fuisse cum effigie humana, has sua propria figura, non humana [Col. 0500B] effigie, non lineamentis humanis, sed , simulacro nudas: quae certe quid sibi velint, vix capio. Nam ethnicos deorum suorum aliquem cruci affixum coluisse, vel cruci honorem (excipient alii forte Aegyptios, quorum in Hieroglyph. notis figura instar crucis apparet) habuisse, non puto apud Patrum vel alium quemquam reperiri: nec certe illa est mens Tertulliani; verum is ita argumentatur: Christianorum crucem signum de ligno esse; gentiles etiam colere quod de materia, sive ex ligno factum est: atque ita amborum eamdem esse qualitatem; gentilium quidem ligna repraesentare figuras humanas, id est, statuas esse: crucem vero habere etiam figuram, non humanam, verum suam et propriam; quo pertinet scribere Minutium Felicem in Octavio: Cruces etiam nec colimus, nec optamus. Vos plane qui ligneos deos consecratis, cruces ligneas, ut deorum vestrorum partes, forsitan adoratis. Inde addit Tertullianus nullam rationem habendam esse lineamentorum, [Col. 0500C] vel statuas praeferendas esse cruci, cum sint ex ligno; subjicitque, si demus esse hic differentiam, nihil tamen a crucis arrecto stipite differre Palladem Atticam, quae nescio an illa fuerit, quam e ligno Autochthonas posuisse refert Eusebius loco laudato. Frequens autem haec superstitio in agris, in quibus Terminus forma lapidis vel stipitis colebatur. Prius nos docet Prudent., II contra Sym., 1005:

Utimur et ruris reditu, et ratione colendi
Exercere manus non poenitet; et lapis illic
Si stetit antiquus, quem cingere sueverat error
Fasciolis, vel gallinae pulmone rogare,
Frangitur et nullis violatur Terminus extis.

Alterum vero simul Ovid., II Fast.:

Termine sive lapis, sives es defossus in agro
Stipes, ab antiquis tu quoque Numen habes.
Tibullus I, 1, vocat stipitem desertum (quem alii emendant, alii explicant, uti videre licet apud Scal. ad Varr. I de Re Rust., Barth. IV, Adv. 2, Voss. II, 7, 21, Harm. Evan. Giphan. in Ind. Lucret., Jac. [Col. 0500D] Loensem II Misc. 18, et poetae commentatores) et deasciatum stipitem, Prudent., in Hym. Romani martyris. Ejusmodi stipitem appellabant delubrum. Festus: Delubrum dicebant fustem delibratum, hoc est decorticatum, quem venerabantur pro deo. Doctissimus Vossius putat postrema verba esse Pauli, qui ubique hoc agit, ne Gentium religioni favere videatur; et licet ab ea opinione nequaquam sim alienus, tamen videor nonnullos scrupulos movere posse. Nam cum delubrum non usurpetur nisi de re sacra, vel loco religioso, nihil dixisset Festus, nisi ultimas adjecisset voces; et omnis fustis decorticatus, omnis stipes quocumque in loco, quacumque de causa defixus delubrum esset. Massurius Sabinus apud Servium II Aen., 225, delubrum interpretatur effigiem, a delibratione corticis, quia antiqui felicium arborum ramos cortice detracto in effigiem deorum formabant. Ipse Servius ad lib. IV, simulacrum delubrum dici notat a libro, hoc est [Col. 0501A] raso ligno, factum, quod graece dicitur; et nonnulli apud Asconium tandem plane cum Festo (Servii enim loca etiam de statuis possunt exponi) faciunt. Sunt etiam qui delubra ligna delibrata, id est decorticata, pro simulacris deorum more veterum posita existiment: sed male; ubi quod dicit, more veterum, Festus videtur exprimere per venerabantur. Hinc in Glossis Delubrum explicatur, , , , et alibi , delubrum. Ad hanc superstitionem etiam pertinet hasta pro Marte Romanis culta, testibus Arnobio et Plutarcho; et nescio an inde sit explicandus Servius ad II Aen., 325: Quos tamen penates alii Apollinem et Neptunum volunt; alii Astatas esse, et in regia positos tradunt. Nam vel legendum Hastatos, quomodo Penates describit Dion. Halicarnasseus, vel Hastas, et positas; et intelligendae sunt Hastae Martis, quas in regia collocatas esse testatur Jul. Obsequens. Et haec quidem satis erunt ad foedam illustrandam superstitionem, et nonnulla auctorum loca illustranda; speroque aequum lectorem hoc, qualecumque [Col. 0501B] est, boni consulturum.

Deorum cultrix. Ita Statius, V Sylv. 1, 193, Priscillam vocat propriam cultricem Caesaris; et in inscr. apud Gruterum Cultores Herculis, Jovis, Larum, aliorumque deorum occurrunt, qui significant sese illos deos praecipua religione venerari. Deos autem in summis montibus cultos, et Jovem inde dictum esse, eumdemque in Smyrnaeorum nummo occurrere, docui ad Apotheosin; et rem tibi gratissimam fore, lector, spero, si communicem tecum inscriptionem elegantem admodum, Smyrna nuper ad me cum aliis praeclaris missam, quae ejusdem Jovis memoriam conservat:

. . . . . . . . . . . .

[Col. 0501C] Ad Apollinem Milesium. Hujus oraculi videtur tunc temporis fama magna fuisse. Sic Licinius contra Constantinum bellaturus consuluit, teste Sozomeno, lib. I, cap. 7, Mileti oraculum; quod auctor Histor. Tripartitae ita vertit: Dicunt eum tunc expertum divinationem Mileti Geminique Apollinis. Caeterum hinc atque ex A. Marcellino, qui XIV, 6, narrat Serenianum familiarem suum ad templum fatidicum misisse, aliisque auctoribus patet oracula ex tempestate nondum plane conticuisse; vel fraudes sacerdotum omnium adhuc oculis non patuisse.



CAPUT XII.

Dies aptus et felix. Qui scilicet non foret nefastus, ater, vel infelix rebus agendis. Notissimum est Gentiles diebus nefastis, ominosis, sive Aegyptiacis, nihil egisse: sed illos, si quid aggredi vellent, elegisse dies commodos atque felices; quam in rem nonnulla, eaque haud vulgaria, si id ageretur, in medium afferre [Col. 0501D] possem.

Ad septimum kal. Martias. Non monerem rem vulgatissimam, scribendunt nimirum esse diductis litteris, a. d., id est, ante diem, nisi viderem et idem vitium superesse cap. 17 et 44. Quam variae autem de initio Diocletianeae persecutionis sententiae sint, vide apud Velserum in notis ad conversionem S. Afrae.

Ut quasi terminus. Et sacra termino fiebant mense februario, qui habebatur ultimus anni antiquis temporibus. Ovid. 2 Fast., 47:

Sed tamen antiqui ne nescius ordinis erres;
   Primus, ut est, Jani mensis et ante fuit.
Qui sequitur Januam veteris fuit ultimus anni:
   Tu quoque sacrorum, Termine, finis eras.
Et quidem Ovidius videtur significare, post terminalia, vel sacra Termino peracta, nullum amplius eo anno diem deo alicui festum agitatum fuisse. In kalendariis certe, post terminalia nulla memorantur [Col. 0502A] festa, nisi quae post prima illa tempora, de quibus loquitur Ovidius, introducta sunt. Neque tamen puto ultimos quinque februarii dies Termino sacros fuisse; nam illud si verum foret, quinque, imo sex dies Termino dicati forent. Quin et Dionysius Halicarnasseus statum diem, vel , lib. II, pag. 133, terminalibus tribuit; et Macrob. I Sat., 13, Romanos scribit non confecto februario, sed post vicesimum et tertium diem ejus intercalasse, terminalibus scilicet jam peractis, deinde reliquos februarii dies, qui erant quinque, post intercalationem subjunxisse. Et fictione quadam, dies terminalium dies anni ultimus habebatur. Varro, lib. V, L. L.: Terminalia, quod is dies anni extremus constitutus. Duodecimus enim mensis februarius; et cum intercalatur, inferiores quinque dies duodecimo demuntur mense: ita ut hi quinque dies una cum diebus intercalaribus februario non fuerint annumerati.

Profectus. Optime existimat Columbus scribendum esse praefectus; neque enim imperator una ad [Col. 0502B] Ecclesiam ivit, uti patet ex seq., ipsi vero in speculis; et praefectum praetorii intelligendum esse constat ex ducibus et tribunis qui ipsum comitabantur, necnon inde, quod milites praetoriani templum diruerunt.

Acie strunta. Vel legendum instructa, vel ut strumentum pro instrumentum, uti docet Du Cange in Glossario, ita etiam struere pro instruere posuerunt. Sed et struere aciem dixit Virgilius alicubi, si bene memini.

Fanum illud editissimum. Initio Christiani privatis in aedibus ad colendum D. N. J. C. conveniebant, uti satis superque ex Novo Testamento patet, in quo et Paulus, I ad Cor. c. ult. celebrat Ecclesiam, . Sed postea non prohibentibus imperatoribus vel magistratibus ethnicis, propter multitudinem quae quotidie Christo nomen dabat, in singulis urbibus extruxerunt domos laxas et grandes, uti ex Euseb., lib. VIII, c. 1 Histor. Eccles. constat, nec non ex hoc Lactantii loco, in quo ecclesia vocatur editissimum, nimirum aedificium. Quod [Col. 0502C] autem paulo ante dixit multas ac. magnas domos ecclesiam ab omni parte cinxisse, ita videtur interpretandum, ecclesiam undique cinctam fuisse a domibus privatorum, ita ut illa conspici non posset ab ambulantibus per plateas: quod proculdubio factum ad evitandam gentilium invidiam; quomodo et hodie antiquiora monasteria undique cingi domibus videmus, ita ut eorum amplitudo conspici nequeat.



CAPUT XIII.

Tormentis subjecti essent. Ut enim ex jure Romano constat, omnes promiscue torqueri non poterant: unde et cap. 21, veluti rem insolitam notat, Decuriones et primores civitatum egregios et perfectissimos viros tortos fuisse.

Omnis actio caleret. Non improbo; quia judicia calere, calere in agendo, et crimen calere dixit Cicero: sed tamen valde arridet valeret, ut jurisconsulti loquuntur.

Libertatem denique ac vocem non haberent. Id est, [Col. 0502D] de injuria, adulteriis, et caeteris contumeliis agere non possent, neque apud judicem queri. Nec puto Lactantium respicere servorum libertatem, uti arbitratur Baluzius. Eusebium nunc quidem a Ruffino recte interpretatum esse arbitror; nam proculdubio sunt servi; et qui alibi Eusebio dicuntur, nulli certe alii sunt quam imperatorum ministri, qui in familia, in palatio erant, quique serviunt, quamvis servi non sint proprie ita dicti.

Victorias Gothorum et Sarmatarum. Quos scilicet vicerant: unde in nummis Dioclet. et Maximiani occurrit VICTORIA SARMATICA; et Gothos ab iis victos fuisse patet ex Mamertini Genethliaco. Vult igitur Christianus ille significare imperatores ex Christianis pessumdatis titulum sibi debere adsciscere, ut a Gothis Gothici, et a Sarmatis devictis Sarmatici dicebantur. Et quanquam Eusebius videatur laudare [Col. 0503A] hominem hunc, ego tamen arbitror meliora sentire Lactantium, qui scribit illud non recte factum esse.

Legitime coctus. Gallonius et Sagittarius in de Cruciatibus martyrum nihil monent de legitime coctis. Ego nunc puto eum lento igne, quali carnes assari solebant, primo coctum, inde exustum fuisse; quomodo in Christianos saeviisse Galerium patet ex cap. 21, ubi inter alia legitur, per multum diem decocta omni cute; necnon ex Euseb. 8, 6, qui significanter dicit Petrum quemdam instar carnium, quae ad cibos parantur, igne assatum, vel, uti Lactantius loquitur, coctum fuisse. Et ita certe, legitime, commode explicare cum Columbo potest: quamquam nec iis repugnaverim, qui exponunt, secundum leges quas Augusti tulerant; quomodo legitimum oleum Petronio est, quo luctatores ex lege et more palaestrae perfundebantur, uti docuit Gronovius, vir doctissimus, ad Statium.



CAPUT XIV.

[Col. 0503B] Occultis ministris. Forte positum est pro per occultos ministros; vel intelligendi sunt ministri et domestici Diocletiani, quibus insciis et non animadvertentibus, palatium incendi fecit.

Duos imperatores. Atqui unus tantum imperator, alter Caesar erat: quod notandum diligenter, quia ejusmodi loquendi ratio apud alios etiam occurrit, et quia similiter Eusebius eos appellat . Recte caeteroquin haec distinguit Lactantius, cap. 18, ubi Diocletianus Galerium Maximinianum, qui Caesar erat, alloquitur: Verum si nomen imperatoris cuperet adipisci, impedimento nihil esse, quin omnes Augusti nuncuparentur.

Omnes suos. Id est, aulicos, qui ipsi serviebant: cap. 15, domesticos vocat. Observandum autem multos in palatio fuisse, qui Christo nomen dederant; eamque gratiam fecisse Dominum nostrum crudelissimorum persecutorum aulicis, atque adeo proximis. Ita D. Paulus Epistola ad Philippenses [Col. 0503C] extrema memorat, , et notatu dignissima sunt Eusebii verba, lib. VIII, cap. 1 Hist. Eccles.: Argumento esse possit imperatorum benignitas erga nostros, quibus regendas etiam provincias committebant, omni sacrificandi metu eos liberantes ob singularem, qua in religionem nostram affecti erant, benevolentiam. Quid opus est dicere de iis, qui in imperatorum palatiis versabantur? Quid de imperatoribus ipsis, qui domesticis suis, eorumque uxoribus, liberis, ac servis, ea quae religionis suae erant, tam verbis quam factis libere exsequendi coram semetipsis potestatem dederunt, ipsis ob hanc fidei suae libertatem gloriari, ac se ostentare quodammodo permittentes. Atque ita idem VII, 10, scribit, Valerianum summopere initio complexum Christianos, totamque ejus domum plenam fuisse , ita ut videretur esse.



CAPUT XV.

[Col. 0503D] Sacrificio pollui coegit. Quid mihi hoc de loco videatur doceo ad cap. 1.

Per quos palatium. Id est, qui maxima auctoritate erant apud imperatorem; cujus rei historia Augusta satis multa exempla praebet, atque ita, quondam, non capiendum est de longo temporis intervallo, sed brevi, quo scilicet edictum praecedebat.

Presbyteri ac ministri. Id est presbyteri et diaconi. Isidorus apud Gratianum: Hi (levitae) Graece diaconi, latine ministri dicuntur. Canon 18 concilii Illiberitani agit de sacerdotibus et ministris, si moechaverint. Canon 33 de episcopis et ministris, ut se ab uxoribus abstineant: quam in rem plura videri possunt apud Gasp. Zieglerum, lib. de Diaconis et Diaconissis Eccles. veteris, et apud du Cange in Glossario. Sulpicius Severus II, 43, generaliter hac voce utitur: Equidem hoc exemplum non tacitus praeterierim, legendumque MINISTRIS ecclesiarum libenter ingesserim. Sed quia concilii Illiberitani mentio, illustrandus [Col. 0504A] mihi, bona lectoris venia, erit Januarius episcopus Sibariensis, vel, ut alii ex mss. scribunt, Salariensis, in illo memoratus. Mendoza testatur in codice Ecclesiae Toletanae legi Januarius de Fiblaria, et Fibularia; lectionemque eam non temere improbandam scribit, cum Plinius testetur Calagurrim Fabulariam a veteribus nuncupatam esse. Ego igitur judico scribi debere Fibulariensis; quia Luitprandis num. 226 adversariorum id nomen diserte servat: In saucibus saltus Fibulariensis est fabularia, quam Mauri vocant Xergal, sedes episcopalis. Sic in concilio Illiberitano XIV loco confirmat Januarius episcopus Fibulariensis: sic in quibusdam codicibus. Et inde constat vel alio ordine Episcoporum nomina in nonnullis codicibus posita fuisse, vel numerum XIV mutandum esse in XVII, quo loco in editis Januarii illius nomen recensetur. Laudat etiam hunc locum Gonzalez in notis ad illud concilium: sed non animadvertit eum ad Januarium, qui memoratur, pertinere; maleque inde evincere conatur, ultra episcopos [Col. 0504B] relatos, etiam Fibulariensem interfuisse et subscripsisse concilio.

Cum omnibus suis. Nimirum domesticis, liberis, servis; quia mox sequitur, nec minus in caeterum populum.

Pleni carceres erant. Notandum imprimis, Eusebium, lib. VIII, cap. 6, scribere, initio persecutionis imnumeros christianos neci datos esse, sed mox edictum fuisse propositum, ut omnes ecclesiarum antistites vincti carceribus includerentur, quia alii in Melitena, alii in Syria imperium arripiebant, et carceres episcopis, presbyteris, diaconis, lectoribus atque exorcistis fuisse repletos: postea aliud edictum fuisse propositum, ut qui sacrificasset liber abiret, qui vero id recusasset facere tormentis gravibus afficeretur. Valesius, ex Libanio, notavit eum, qui in Syria imperium arripuit, Eugenium dictum esse: sed ingens historiae damnum est, ignorare nos quid in Melitena, vel Armenia minore gestum sit; et utinam [Col. 0504C] huic rei succurrisset, qui omnia probe scire potuit, Lactantius!

Ne cui temere. Id est, ne judices forte darent sententias secundum Christianos, quod legibus erat vetitum, uti patet ex cap. 13.

A majorum praeceptis . . . Id est Diocletiani et Herculii, qui erant Augusti, cum ipse tantum et Galerius forent Caesares: posses dicere cum Eusebio, lib. IX, cap. 1. Et certe Constantius Christianis valde favit; et in Galliis, Britannia vicinisque locis non videbatur contra legem christianum quemquam esse, uti testatur Cassiod., lib. I, cap. 7 Hist. Tripart. Libellus Donatistarum apud Optatum Milev. Constantino oblatus: Tuus pater inter caeteros imperatores persecutionem non exercuit, et ab hoc facinore immunis est Gallia. Nam Constantio Gallia et Britannia obvenerant. In Gallia is fortiter circa Lingonas pugnavit, multosque Alamannos occidit, teste Eutropio, IX, 15, unde et Galliam Romanis legibus reddidisse [Col. 0504D] dicitur Vopisco, cap. 18 Carini: ubi certe humani aliquid patitur Casaubonus, quando notat, Constantium nostrum bello Persas vicisse.



CAPUT XVI.

Zabulum. Quem adversarium mox, et cap. 1 vocat, uti ibi docui. Solebant autem martyres qui fortiter tormentis resistebant dici diabolum vincere, quia ille dux et imperator eorum est, qui Christi Ecclesiam persequuntur: quo pertinent visiones narratae in passionibus SS. Perpet. et Felic., quarum Perpetua, cum induere nollet habitum sacratarum Cereri, dicitur caput jam Aegyptii, id est diaboli, calcasse.

Non candidos equos, aut immanes elephantos . . . Scilicet et olim, et tunc candidi equi triumphantium curribus jungebantur. Ovid., I Artis:

Quattuor in niveis aureus ibis equis.

[Col. 0505A] Unde iis quadrigas niveas tribuit Claud. V, 127 Belli Getici:

Qui captos reges niveis egere quadrigis.
et Plautus Asin. II, 2, 13, quadrigas albas. Exemplum a Camillo, cui tamen id factum invidiam conflavit, quia Jovem solemque imitari velle videbatur, testibus Livio, auctore de Vir. ill. Plutarcho, et aliis. Nec audio Freinshemium v. cl., qui ad Florum et Curtium commentatur, illud Camillo invidiam non conflasse, quia inter solemnia triumphi fuere equi albi. Nam postea illud quidem factum est: sed exemplum primum a Camillo, resque insolita ipsi invidiam peperit. Neque accedo etiam Plutarcho narranti, nullum sequentium imperatorum ita triumphasse, cum ex historia Romana contrarium facili opera evinci possit.

Non candidos equos. Quorum exemplum, ut monui, a Camillo; de quo ita loquitur Liv. V, 23: Maxime conspectus ipse est, curru equis albis juncto urbem [Col. 0505B] ingressus; parumque id non civile modo, sed humanum etiam visum. Jovis solisque equis (Schefferus v. cl. lib. I, cap. 18, de Re Vehic. rescribit Jovi solique equis) aequiparari dictatorem, in religionem etiam trahebant; triumphusque ob eam unam maxime rem clarior, quam gratior fuit; et cap. 28: Camillus multo meliore laude, quam cum triumphantem per urbem vexerant equi, insignis justitia fideque. Jovi albatas hostias immolatas Varro (ne aliorum testimonia advocem) auctor est apud Gell. X. 15, ejusdemque currum apud Persas ab albentibus equis tractum fuisse, Curtius III, 3, tradit. Et ejus coloris equos soli etiam sacrari solere docet nos elegans locus apud Eratosthenem (quem, ut hoc obiter moneam, diligenter saepe sequitur scholiastes Germanici) cap. 13 Catasterismorum: Hic est Erichthonius, Vulcani et Terrae filius. Hunc, ut aiunt, Jupiter, cum vidisset primum inter homines equos currui junxisse, admiratus est, , [Col. 0505C] quod currus Solis simulacrum invenisset, jungens equos albos; et hoc ad quadrigas refert Scholiastes laudatus, hic primus currus homines equis junctis docuit similes quadrigae solis facere: qualia etiam Hyginus tradit in Poet. Astronomico.

Terriculas tyrannicae potestatis . . . Id est, terrores: ita cap. 47 etiam locutus est; et Lucilius apud Lact. I Inst. 21, si fides habenda Barthio ad Stat. v, 68:

Terriculas, Lamias, Fauni quas Pompiliique
Instituere Numae . . .
quas ille interpretatur idola, quae terrorem injiciebant pueris, vel aliis. Verum in editis circumfertur Terricolas Lamias; et Illustris Huetius in Dem. Evang. rescribit Turricolas, quia Lamiae turres et pectines Solis dixit proverbialiter Tertullianus.

Ungulae . . . Erant instrumenta ferrea, quae ungues avium referebant, unde et id nomen acceperunt; quibus laniabantur homines ut plurimum in eculeo extenti: de quibus praeter Gallonium, Magium, aliosque, [Col. 0505D] egit Ferrarius I, cap. 6 Electorum. Clare Prudentius, Hym. 5 ., v. 337:

Ille ungularum duplices
Sulcos pererrat osculis.
Duplices dicit, quia una ungula duo sulci una vice ducebantur.



CAPUT XVII.

Nonus Consulatus . . . Zozimus II, 7, hunc scribit incidisse in annum centesimum primum, postquam Severus ludos saeculares celebraverat: tempus vero quibus illi debebant celebrari, in consulatum Constantini et Licinii tertium; iisque ludis neglectis, infelix fuisse Romanum imperium. Qui locus diligenter propter temporis notam observandus est.

Procederet consul. Vox propria, uti docuit Baluzius: inde in nummo apud Spanhemium, diss. 8, FELIX PROCESSUS COS. VI, AUG. vel AUG. COS. VI; cui adde Wilthemium [Col. 0506A] ad Diptychon Leodiense, et Henr. Norisium in dissert. de Votis Decennalibus. Solebant autem imperatores, simul ac imperium inibant, consulatum sumere: unde forte CONS. in Aureliani nummo consulem notat, quamquam aliter illum explicem in gemma Augustaea; inque eodem sol potest vocari DOM. IMP. ROM., quia Aurelianus solem magna reverentia, teste Vopisco, prosequebatur. Atque haec explicatio eo magis amplectenda videtur, quia CONS. in nummis interdum Consulem denotat. Sirmondus ad ep. 12 lib. II Sidonii haec commentatur: Antica facies Valentiniani vultum exhibet, cum solita inscriptione: D. N. PLA. VALENTINIANUS P. F. AUG. altera Maximum Senatorio habitu in sella sedentem, et volumen ejus in dextra, in laeva scipionem cum aquila, nomine hinc adscripto: PETRONIUS. MAXIMUS. O. C. CONS. quem nummum pluribus illustrat Wilthemius libro laudato. Vox autem haec fere usurpari solet, quando cum pompa et die solemni in publicum veniebant imperatores: ita cap. 19, ubi narrat Diocletianum [Col. 0506B] et Herculium imperium deposuisse, et novos Augustos atque Caesares creasse: Cum haec essent constituta, proceditur Cal. Maiis. Diocletianus autem nonum Nicomediae, et octavum consulatum Romae iniit Herculius; huncque ad an. 304 observat Baluzius per aestatem fuisse in Campania. Et quidem Nolae fuit, uti videor affirmare posse ex passione S. Felicis: post dies autem duodecim jussit eum praefectus praetorii post imperatores navigare; et mox: Jejunus autem venit Nolam. Nam licet celebrentur imperatores, praefectusque cum ad ambos mittere voluerit, tamen Herculio soli oblatus fuit Felix, quia Diocletianus Nicomediae agebat: recteque passionis auctor, proculdubio vetustus, edictum, quo Christiani persequi jubentur, scribit promulgatum fuisse Diocletiano octies et Maximiano septies, coss. id est, an. 303, non autem 304, uti in ora libri notatur, quo ultimo gladii supplicium Felix obiit. Sed difficultas ingens oritur, quod Felix dicitur esse decollatus a. d. 18 kal. [Col. 0506C] febr., quia an. 304 illo mense Herculius adhuc Romae erat, ibique Aprili ingressus est annum imperii vigesimum, notante Baluzio: qui nodus quomodo solvi possit, vix video; nisi ponamus initio anni 305 Herculium adhuc in Campania haesisse, et tunc neci datum fuisse Felicem: quod velim alii, quibus plus otii est, diligentius examinent.

Per circuitum ripae strigae. Heinsius, vir amplissimus et doctissimus, me monuit olim scribi debere, ripae Histriae, vel Histricae; quomodo striculus pro histriculus, Spania pro Hispania, et alia apud Salmasium ad Tertulliani Pallium inveniuntur: quae emendatio si vera, non recta. Diocletianus Nicomediam petiit via, verum circumivit littus illius regionis, vel Histriae. Vel intelligenda erit ripa Danubii, qui Hister etiam vocatur, uti notissimum est. Certe circuitu usus est; et ita etiam Victor de Carino loquitur, qui in Galliis erat: Illyricum propere Italiae circuitu petit.



CAPUT XVIII.

[Col. 0506D] Conflixerat nuper Maximiano sene. Vel Graecos sequitur, vel excidit particula cum; vel scribi debet Maximiano seni, quomodo certare aliqui dixerunt, Virgil: Ecl. 5:

Montibus in nostris solus tibi certet Amyntas.
Apud Catullum legimus, noli pugnare duobus; et apud Am. Marcell. XV, 4, congredi barbaris: quamquam possit subaudiri particula cum.

Jam fluxisse annos quindecim . . . Videtur excidisse quibus, ut scripserit Lactantius, Jam fluxisse annos quindecim quibus in Illyricum, etc. Caeterum nihil mutandum est cum Baluzio; nam Illyricum stricte sumptum non fuit ad ripam Danubii, verum ad mare Adriaticum, quod et inde Illyricum dicitur: deinde non modo Illyricum, sed totus ille tractus usque ad Pontum Galerio commissus fuit. Aur. Victor: Illyrici ora usque ad Ponti fretum Galerio commissa; atque [Col. 0507A] Carpos et Bastarnas ad Danubium habitantes post debellatum Narsea vicit. Scio quidem Illyricam sese longe lateque extendisse his, et maxime sequentibus temporibus; docetque id illustrissimus antistes Petrus de Marca in dissert. de Constantinopolitano Patriarchatu, atque ita Baluzium emendationem suam defendere posse: sed quid opus praeter necessitatem aliquid mutare?

Erat autem Maximiano filius Maxentius. Herculio igitur natus fuit Maxentius. Sed Trist., t. III, p. 376, ex Juliani orat. I, pag. 9, notat Eutropiam interrogatam si Maxentius ipsius filius esset, respondisse illum sibi natum esse ex quodam Syro: quod si verum, Maxentius non filius, sed privignus Herculii, vel Herculio suppositus fuit. Sed nihil ego quidem tale apud Julianum reperio; isque tantum memorat nonnullos Orientalium narrasse sese aviam Constantii, Constantini Magni filii, avo materno, id est Herculio, conjugem dedisse; quia scilicet Eutropia erat Syra, et ex ea Faustam sustulerat Herculius, Constantini Magni [Col. 0507B] uxorem: qua de re pluribus agam ad cap. 39.

Solitus sit adorare. Scilicet Diocletianus adorari sese primus voluit; cum ante imperatores salutarentur. Eutropius IX, 16: Imperio Romano primus regiae consuetudinis formam magis quam Romanae libertatis invexit, adorarique se jussit, cum ante eum cuncti salutarentur. Hieron in Chron.: Primus Diocletianus adorari se ut deum, et gemmas vestibus calceamentisque inseri jussit, cum ante eum omnes imperatores more judicum salutarentur; et chlamydem purpuream a privato habitu plus haberent: qualia etiam apud Jornandem, et alios legas. Diocletiani mores proculdubio secuti sunt Herculius et Galerius; nec videtur culpandus esse Maxentius, quod divinum honorem imperatoribus reddere noluerit, non minus scilicet ac Macedones, qui ita etiam adulari Alexandro Magno noluerunt: adeo ut non videam, quare superbum et contumacem illum hoc respectu vocet Lactantius; nisi forte mos adorandi a Diocletiano incoeptus in consuetudinem abierit, et [Col. 0507C] Constantino aliisque etiam usitatus fuerit.

Utrique invisus. Idem traditur in Epitome Victoris: Is Maximianus carus nulli unquam fuit, ne patri aut socero quidem Galerio: ubi legendum esse Maxentius constat ex Paulo Diacono; notavitque Valesius ad Excerpta, quae cum A. Marcell. edita sunt.

Constantinus . . . Nihil mirum huic favere Diocletianum, quippe quem pater Constantius Nicomediam ad eum miserat , erudiendum, teste Praxagora apud Photium; vel ut in aula imperatoris, et sub oculis quasi ejus, quem diligentissimum et solertissimum principem vocat Eutropius, addisceret quae ipsi quandoque ad imperandum futura essent necessaria. Alii eum obsidem narrant fuisse; et certe talis etiam haberi potuit. Excerpta Valesii: Hic igitur Constantinus natus Helena matre vilissima in oppido Naiso, atque eductus, quod oppidum postea magnifice ornavit, litteris minus instructus, obses apud Diocletianum et Galerium, sub iisdem fortiter in Asia militavit. Quod proculdubio factum fuit, cum Galerius adversus Narsen [Col. 0507D] bellaret, et Diocletianus Aegyptum rebellantem recuperaret. Nam comitem eum Diocletiano haesisse legimus in Politia sanctorum patrum Metrophanis et Alexandri apud Photium, p. 1406: Se autem vidisse (narrat) Constantinum in Palaestina, cum Diocletiano Aegypto bellum inferenti adesset; quod bellum moverat seditio: id quod etiam tradit Paulus Diaconus lib. X, nec non Euseb. lib. I, cap. 19 de Vita Constantini; qui et eum a sese ibi visum fuisse memoriae mandat.

Sanctissimus adolescens. Id est, integrae et probae vitae, qui servabat justitiam, et moribus bonis praeditus erat. Aput Vell. II, 53, eo sensu Pompeius vocatur sanctissimus et praestantissimus vir; et cap. 29, innocentia eximius, sanctitate praecipuus. Plurima in medium tam ex auctoribus, quam inscriptionibus afferri possent exempla: sed illud esset otio suo abuti. In his autem saepe occurrunt, Sanctissimus maritus, sanctissima [Col. 0508A] uxor, eoque elogio conjuges testantur mortuam, vel mortuum, continenter, sancte et pudice vixisse. Neque enim erudito viro assentior, qui in inscript. Gratianopolitanis arbitratur Valerium quemdam Valerianam uxorem suam consecrasse, eamque propterea SANCTAM vocare. Nam nihil aliud hoc epitheton significat, quam mulierem eam caste vixisse; quomodo Catullus Junonem nominat sanctam conjugem Jovis.

Qui enim me privatus contempsit. Atqui jam dignitate auctus, tribunus ordinis primi, et simul filius Caesaris erat; qualem certe nos hodie privatum non vocaremus. Locus hanc in rem est elegantissimus apud Horat. lib. III, Od. 8, quem viros eruditissimos non satis intellexisse arbitror:

Negligens ne qua populus laboret,
Parce privatus nimium cavere, et
Dona praesentis rape laetus horae, et
   Linque severa.
[Col. 0508B] Martias kalendas celebrat poeta, quia iis prope occisus fuerat ab arbore, uti patet ex II, 13, hortaturque Maecenatem, ut anniversario illo die sese propter sospitem amicum exhilaret, mittatque curas civiles super urbe; idque eo magis, quia Daci et Cantabri victi, Medi et Parthi inter se infestis armis concurrebant, et Scythae parabant domuitionem. Haec cum ita sese habeant, adjicit: parce privatus nimium cavere: id est, ne nimis saluti urbis atque adeo imperii intentus sis; vel ne nimium, ut alibi loquitur, sollicitus urbi timeas, cum, non sis imperator, et penes quem sit summa rerum, sed privatus. Scilicet postquam Romano res ad unum delata est, omnes alii, licet maximis dignitatibus honoribusque ornati, respectu principis privati dicebantur. Hoc est quod Claudius apud Tac. II A., 31, identitem interrogat, an ipse imperii compos? an Silius privatus esset? id est, num nondum esset factus imperator? Sic privata spectacula apud Sueton: Ner. 21, optime interpretantur Torrentius et Casaub. [Col. 0508C] quae ab aliis, licet magistratus forent, quam imperatore, edebantur; eodemque sensu Tac., c. 39, Agricolam privatum appellat, licet cum imperio Britannias obtineret. Libera Rep. is privatus dicebatur, qui non erat cum imperio, vel illud deposuerat, licet alios honores obtineret, uti ex Suetonio, Caesare, Cicerone et aliis constat; cumque Caesares vel imperatores soli imperium obtinerent, reliqui mandata signa ferrent, uti eleganter canit Statius, atque adeo magistratus jurisdictionem a Principe acciperent, recte illi privati dicti sunt. Parce igitur, Maecenas, cum ad te cura imperii non pertineat, sed ad Augustum, tanta semper cura providere, ne quid detrimenti populus Romanus negligens accipiat. Negligentem populum interpretor, salutis suae negligentem, otio, ludis et desidiae deditum. Notum est Tacitum initio Annalium notare, Augustum, ubi militem donis, populum annona, cunctos dulcedine olii pellexit, munia senatus, magistratuum, legum, in se traxisse, nullo adversante; et Juvenalem Sat. 10 canere:

[Col. 0508D] . . . . Jampridem ex quo suffragia nulli
Vendimus, effugit curas, nam qui dabat olim
Imperium, fasces, legiones, omnia, nunc se
Continet, atque duas tantum res anxius optat,
Panem et circenses.
Notandum insuper privatum interdum militi opponi, et tunc significare paganos, vel qui militiae nomen non dederant. Ipse Lactantius hoc me docuit paulo ante: probis moribus, et comitate singulari, a militibus amaretur, a privatis et optaretur. Hac occasione facere non possum, quin Ciceronem simul illustrem. Illi, qui de Jure pontificio scripserunt, quaerunt, num Pontifex Max. veteris Romae privatus sit; multusque est in hac re explicanda Muretus ad 1 Catil., in qua Cicero ita loquitur: An vero vir amplissimus P. Scipio, Pontifex Max., Ti. Gracchum mediocriter labefactantem statum Reip. PRIVATUS interfecit? Ego, ut quaestionem Mureto, Gutherio et Bosio relinquam, arbitror eum [Col. 0509A] frustra fluctuare, et Ciceroni nunquam venisse in mentem dicere hoc loco Pont. M. esse privatum: sed P. Scipionem, qui postea factus est P. maximus, seditionem Gracchi compescuisse, cum adhuc esset privatus. Sic clare eum, et absque ambagibus, privatum facit, 1 de Offic.: Nec plus Africanus singularis, et vir, et imperator in excidenda Numantia reip. profuit, quam eodem tempore P. Nasica PRIVATUS. cum Tib. Gracchum interemit. Et licet Appianus, I Bel. Civ., scribat Romanis ducem fuisse Scipionem pont. maximum, , et Gracchanos cessisse tanto viro, vel , mihi tamen contrarium plane verum videtur, et major est Velleii auctoritas, qui II, 3, scribit: P. Scipionem Nasicam privatum et togatum haec fecisse, atque ob eas virtutes primum omnium pont. maximum absentem esse factum. Compescuit igitur Scipio seditionem privatus, et propter tam egregium facinus pontificatum maximum meruit; et quia eam dignitatem paulo post [Col. 0509B] adeptus est, auctores, tempora non satis rite distinguentes, eum scripserunt Gracchum occidisse, cum pontifex maximus foret. P. Licinius Crassus dives pont. max. bello contra Aristonicum gesto periit. Epitome Livii 59: P. Licinius Crassus cos., cum idem pont. max. esset (quod nunquam antea factum erat), extra Italiam profectus, praelio victus, et interemptus est. Et quidem coss. Appio Claudio et M. Perpenna, teste Julio Obsequente, cap. 87, id est A. U. C. DCXXIII, cum anno priore Crassus fuisset consul, eodemque in bellum esset profectus, quo ipso anno eum alii etiam periisse volunt. Nullo igitur modo potuit Scipio seditione Gracchana, quae repressa est anno 620 vel 621, pontificatum maximum gerere: sed occiso Licinio Crasso, primum is honore ipsi oblatus est, et quidem absenti, quippe qui, ut invidiae subtraheretur, per speciem legationis in Asiam ablegatus erat, quemadmodum testatur auctor de Viris Illustribus.

Fideliter praebuit. Nimirum stipendia, annonam militarem, [Col. 0509C] quam praebendam vocant auctores varii. Dubitavi, fateor, num legi possit praefuit: sed priorem explicationem me haud invito amplectitur Columbus; quamquam loca, quae laudat, sibi adjunctam habeant rem quae praebebatur, qualia et apud Terent., Ciceron., Horat. aliosque occurrunt. Sed ut praebere hoc loco absolute ponitur, ita et praebitores in codice Theodos. dicuntur provinciales, qui angarias et vehicula praebebant ad cursum publicum in certis provinciis, explicante Jac. Gothofredo.

Induatur. Nimirum purpuram, quae signum erat imperatoriae et Caesareae dignitatis. Ita c. 20 et 28 contrario sensu absolute exuere dixit; pro imperium deponere.

Nomen ex parte mutaverat . . . Locus hic obscurus, et, si quid video, corruptus est; ita tamen, ut levissima mutatione in integrum restitui possit. Dicit igitur Lactantius Galerium Maximianum affinis sui Daiae vel Dazae nomen mutasse, quia et ipsius nomen ante mutaverat Diocletianus: unde scribo, quem recens [Col. 0509D] jusserat Maximinum vocari de suo nomine. Nam et ipsi Diocletianus nomen ex parte mutaverat ominis causa, quia Maximianus fidem summa religione preastabat. Scilicet Galerius Maximianus ante dictus fuit Galerius et cognominatus Armentarius, quia, ortus parentibus agrariis, pastor armentorum fuerat. Inde hoc illi cognomeu tribuitur ab Aur. Victore in Caesar.: His de causis Julium Constantium, Galerium Maximianum, cui cognomen Armentario erat, Caesares creavit; et in Epitome: Constantium et Galerium Maximianum, cognomento Armentarium, Caesares creavit. Nam quamvis diserte non trada: Galerium ante adeptam Caesaris potestatem Armentarium fuisse appellatum, tamen illud affirmare non dubito; quia verosimile non est aliquem ausurum fuisse eum ita cognominare, postquam ad id honoris fastigium erat elatus: licet non diffitear, mox in eadem Epitome eum, jam Caesarem, sic appellari. Ex parte [Col. 0510A] igitur, id est, cognomen Armentarii mutavit Diocletianus, illumque, retento Galerii nomine, vocavit Maximianum; idque ominis causa, quia sperabat eum tam fidum sibi futurum, ac erat Maximianus, cujus nomen alteri dabat, Herculius, de cujus fidelitate ita loquitur Victor: Maximianum statim fidum amicitia, quanquam semiagrestem, militia tamen atque ingenio bonum, imperatorem jubet. In Epitome tamen, carus nulli, ne patri aut socero quidem Galerio, fuisse dicitur. Sed cum Herculius non fuerit filius Diocletiani, nec Galerium habuerit socerum, legendum utique est: Is Maxentius carus nulli unquam fuit; uti supra memini me monere, docuitque non modo Valesius, verum etiam Baluzius.

Hominis causa. Corrupte, ut jam innuimus, pro ominis causa. Idem autem vitium etiam est apud Schol. Juven. ad Sat. II, v. 142. Steriles mulieres februantibus Lupercis sese offerebant, et ferula verberabantur. Hoc homine, qui, etc., ubi scribe: verberabantur, hoc omine; qui. Reliqua absque mss. ope non videntur [Col. 0510B] sanari posse.

Meus est affinis. Laxo sensu haec vox sumitur pro sororis filio. Occurrit eadem in nummo, quem vulgavit du Cange in Famil. Byzant. IMP. MAXENTIUS. DIVO. CONSTANTIO. ADFINI: erat autem Maxentius frater ex matre Flaviae Maximianae Theodorae, uxoris Constantini.



CAPUT XIX.

Kalendis Maiis. Recte notat Baluzius hunc verum diem esse, quo Diocletianus et Herculius imperium deposuerunt. Firmat id aliquo modo Eusebius; nam cum narrasset Dionysium decollatum fuisse a. d. 9 kal. April., addit, , id est, per, vel circa idem tempus, mutationem factam esse imperatorum. Errat igitur Idatius in Fastis, qui illud accidisse scribit kalendis Aprilibus: et potuit non satis bene intellexisse Eusebium, illudque , ad kal. Apriles, utpote proximas, retulisse: sed ex Lactantio patet [Col. 0510C] de longiori tempore hoc intelligendum esse. Zozimum idem narrare notavit Columbus, quod tamen nullibi apud eum extat; et puto virum cl. non cepisse Baluzii mentem, quippe qui scribit, mendum quidem esse apud Zozimum et in Fastis Idatianis, ubi ista contigisse dicuntur Diocletiano IX et Maximiano VIII coss. die kal. aprilis. Sed puto virum praeclarum innuere Zozimum narrare id accidisse Dioclet. IX et Maximiano VIII coss. Idatium vero eosdem consules et kal. apriles memorare. Praeterea Maximianum octavo suo consulatu sese imperio exuisse testatur etiam auctor panegyrici ipsi et Constantino dicti, c. 8, qui etiam mox nos docet Diocletianum tunc valetudine et annis laborasse, Maximianum vero integris solidisque fuisse viribus.

Priores militum . . . Sic prior civitatis in passione S. Mammarii apud Mabill. IV, Annal., p. 94, priores scrinii in cod. Theodos. et prior loci, prior scholae, et similia apud du Cange in Glossario occurrunt.

Columna cum Jovis signo. Solebant veteres in locis [Col. 0510D] publicis, et celebritate aliqua solemnibus, columnas erigere, illisque vel deorum, vel imperatorum statuas imponere. Muitis id exemplis firmari, si id agerem, posset: sed monebo tantum Constantinopoli columnae, quae hodieque ibi extat, fuisse impositam Marciani imperatoris statuam, addita hac inscriptione, teste Sponio:

PRINCIPIS HANC STATUAM MARCIANI CERNE TORUMQUE TEREIUS VOVIT QUOD TATIANUS OPUS.

Vir eruditus arbitratur cor Marciani vasi, quod columnae imponitur, quadrato inditum, et cadaver forte sub columna fuisse positum; sed videant eruditi, num potius scribi debeat Forumque. Hic autem forte Jovis statua fuit collocata, quia Diocletianus Jove genitus volebat videri; Jovius propterea dictus, uti notissimum. Tristanus, t. III, p. 332, videtur innuere [Col. 0511A] Diocletianum purpuram deposuisse in templo Jovis. Certe scribit cum et Maximianum usos esse his verbis, cum purpuram deponerent: Recipe, Jupiter, quod optasti. Ce que Dioclétian fit à Nicomédie, et Maximian à Milan, dans le temple de Jupiter, usans tous deux de ces termes: Recipe, etc. Sed auctor paneg., c. 12, unde haec petita, sunt, ne templi quidem meminit; et deinde de Maximiano solo loquitur, nulla mentione Diocletiani facta. Eumenius tamen, c. 13 panegyrici Constantino dicti, haud obscure innuit Herculium in Jovis, et quidem Capitolini, templo deposuisse imperium. Nam postquam laudasset Diocletianum, quod imperium resumere nollet, addit: Hunc ergo illum, qui ab illo fuerat frater adscitus, puduit imitari: huic illum in Capitolini Jovis templo jurasse poenituit: non mirum, quod etiam genero pejeravit, id est: Herculius non imitatus est Diocletianum, et ipsum poenituit se jurasse in templo Jovis Diocletiano sese ipsius exemplo bona fide imperium deponere. Gesta autem haec sunt ab Herculio Mediolani, [Col. 0511B] ne quis forte Romam intelligat, propter Jovis Capitolini mentionem. Nam, exemplo Romae, etiam capitolia in aliis urbibus fuerunt; quod de Capua testatur Suetonius in Tib., c. 40; de Tolosa, passio S. Saturnini apud Chiffletium, et Ado in martyr., p. 193; de Ravenna, idem, p. 118; de Augustonudo, Eumen. in orat. de Restit. Scholis; de Corintho, Pausanias: quam in rem videri etiam potest Velserus, l. IV Rer. Aug. et in commentario, ad conversionem S. Afrae. Columna autem graecis dicitur; quae vox frequenter etiam statuam notat, id quod saepe viri eruditi non observant: in Anthol., l. IV, c. 8, tit, , etc., occurrit epigramma Posidippi , quod male vertitur in columnam Alexandri: id quod mirandum certe, quia poeta celebrat statuam Alexandri a Lysippo factam. Sic , quam celebrat Plato in Axiocho, non puto reddendam esse columnam, verum statuam Amazonis; quod vitium etiam interpretes Plutarchi committunt [Col. 0511C] in vita Thesei: Nam is Hippolyten vocat eam, quam Theseus habuit, non Antiopen. Quidam vero aiunt hanc cum Theseo pugnantem occubuisse jaculo a Molpadia transfixam: eique statuam eam, quae est juxta telluris Olympiae aedem, positam esse: male vulgo columnam impositam esse.

Huic purpuram Diocletianus injecit suam. Nimirum Maximino Dazae, sive Daiae. Verum hic interrogare eruditos libet, num inter purpuram imperatoris et purpuram Caesaris aliquam differentiam fuisse existiment. Certe contrarium suadet hic locus, quia Diocletianus Augustus purpura sua induit Caesarem Maximinum; et inde iterum res quaesitu digna est, quo insigni imperatores a Caesaribus fuerint distincti. Nam tam Caesares quam imperatores etiam diademata gestasse ex nummis patet, docueruntque illustres viri Spanhemius dissert. 8, et du Cange, numero 16 dissertationis de inferioris aevi Numismatis; ita tamen, ut interdum Caesarea dignitas daretur [Col. 0511D] , uti ex Chrysostomo notat ille: quomodo Demetrius rex Syriae Myrmem Samium habuit , teste Athenaeo, lib. XIII, et quomodo Philostratus, lib. VII extremo, , et opponit: ubi Julianum scribit in habitu Caesaris vixisse annos quinque, post Constantium vero cum diademate duos et dimidium. Unde clarissime patet illo tempore diadema solis Augustis fuisse reservatum; quamquam extent nummi in quibus Julianus diadematus cernitur cum Ins. D. N. JULIANUS NOB. CAES., quos ex alterius partis Inscriptionis VOT. V. MULT. ultimo Caesareae dignitatis anno percussos fuisse constat; caeteroquin in plerisque Caesar Julianus absque diademate vel corona laurea cernitur. Unde et Julianus cum vivo Constantio a militibus Augustus crearetur, diademate, vel torque, quia illud non aderat ad manus, coronatus fuit; uti coronatus speciem saltem obscuram superioris praetenderet [Col. 0512A] potestatis, teste A. Marcell. l. XX, c. 4, ubi etiam notandum Caesarem Julianum testari se nunquam diadema habuisse: unde certe mirum est eum in nummis adhuc Caesarem diadematum cerni, nisi ille signatus fuerit eo ipso tempore quo dictus fuit Augustus, quia, teste eodem, lib. XXI, quinquennalia jam Augustus edidit: vel potius hoc adscribi debeat monetariis. Caeteroquin Constantius Chlorus, Constantinus, M. Licinius Junior, Crispus, Constantinus Junior, Constantius et Decentius Caesares, in nummis apud Du Cange occurrunt vel radiati, vel laureati, vel nudi capita; nisi quod CONSTANTINUS JUN. NOB. CAES. etiam diademate, sed gemmis non ornato, cingatur in nummo uno. Diadema autem primus Romanorum imperatorum sumpsisse dicitur Caius Caesar, vel. Caligula ab Aur. Victore: Primus, diademate capiti imposito, Dominum se jussit appellari: sed major Suetonio habenda fides, qui scribit eum non multum abfuisse quin diadema sumeret, speciemque principatus in regni formam converteret, cap. 22. [Col. 0512B] Quin et oblitus sui Victor in Epitome, Aureliano hoc tribuit: Iste primus apud Romanos diadema capiti innexuit; cumque Cedrenus aliique moris hujus Constantinum Magnum faciant auctorem, vel dicendum est cum Valesio, ad lib. XXI, Amm. c. 1, Aurelianum non perpetuo usum eo fuisse, verum in festis duntaxat ac solemnioribus diebus; Constantinum vero primum perpetuum diadema gestasse, idque exinde inter insignia Augusti imperii fuisse habitum, nec Caesaribus concessum: vel Aurelianum diadema innexuisse capiti absque gemmis, Constantinum vero illi gemmas addidisse, quomodo certe in nummis ornatus occurrit. Aurelianus non conspicitur diademate cinctus; nisi quod Trist. t. III, p. 211, nummum laudet, cujus in una area conspicitur Vaballathus, in altera Aurelianus, ita ornati; putatque ille nummum hunc percussum esse in Oriente a Vaballatho, ut indicaret se imperium Aureliano submittere, illudque significare diadema, quo Romani nondum capita [Col. 0512C] suorum imperatorum hoc tempore cingebant. In nummo, quem similem plane publicavit Patinus, Aurelianus corona laurea cingitur, et Vaballathus diademate. Sed ante Aurelianum Antonius Caracalla diademate usus est, si modo nummis Graecis fides haberi debet; Tristanus enim t. II, pag. 215, edidit unum in quo inde cernitur triremis, et , infra . hinc vero Caracallo ex ejus sententia diademate cinctus, et . . . . . nisi dicamus hoc Tarsenses pro more Orientalium regum fecisse, nec diademate Caracallam usum esse unquam. Imo ante Caracallam Heliogabalus diadema, et quidem gemmatum usurpavit, uti notat illustris Salmasius, p. 370 Exerc. Plin.: Diadema, ait, regium fascia erat candida et lata: tales erant sacerdotum infulae . . . Diadema Romanorum imperatorum tale fuit, quod primus Heliogabalus gemmatum usurpavit: diademate post Julium Caesarem uti tentaverat Caligula; post Diocletianum vero omnes gemmato usi sunt. Velim certe vir [Col. 0512D] maximus hoc nos clarius docuisset. Herodianus quidem Heliogabali caput lib. V scribit exornasse , et coronam pretiosorum lapidum coloribus florentem; et alibi eumdem habuisse impositum , coronam ad tiarae formam auro lapillisque pretiosis insignem. Sed non fuit hoc proprie diadema: deinde gessit illud Heliogabalus, non ut imperator, verum ut sacerdos dei sui, uti vel Herodianum inspicienti patebit. Sed ut diademate relicto ad purpuram revertar, arbitror primum constare Diocletiani tempore nihil ad aliquem Augustum vel Caesarem declarandum opus fuisse, quam purpurae injectionem; et si diadema etiam illi rei inserviisset, illud Lactantium silentio non praeteriturum: deinde purpuram insigne tanti fastigii fuisse. Inde Constantino, quem milites, mortuo patre, Augustum fecerant, Galerius purpuram mittit, ut ultro adscivisse [Col. 0513A] illum in societatem videretur, cap. 25 infra; et Maxentius patri suo, post depositum imperium in Campania moranti, purpuram mittit, et bis Augustum nominat, cap. 26. Hinc qui sese imperio exuebant purpuram tradebant victori: ibid. Dedit se ipse, vestemque et purpuram (id est, purpuream vestem, purpureum paludamentum) eidem a quo acceperat reddidit; rursus: Non invito populo, qui erat concitatus, Maxentium purpuram induerunt: nimirum milites, qualia etiam videri possunt cap. 28, 29, 32, 47 et 50. Sed nota haec sunt; et de hac purpura videri nonnulla possunt apud. Rad. Fornerium, V, 30 Rer. Quotidianarum.

In patriamque dimittitur. Id est, Diocleam, prope Salonas Dalmatiae oppidum, ubi praeclaro otio consenuit, uti notat vir doctissimus. Diocleam certe patriam fuisse Diocletiani tradit Aur. Victor, eumque secutus Paulus Diaconus, lib. XI. Verum eum Salonas concessisse scribunt Eutropius, lib. X, et Zonaras: adeo ut in patriam possit exponi, in Dalmatiam, vel [Col. 0513B] Salonas, uti nunc equidem mihi videtur. Aur. Victor certe Diocletiano, Herculio, Galerio et Constantio Illyricum scribit fuisse patriam. Constantinus Porphyr., l. II Them., 9, Diocletianum oriundum facit et vel Salonam vocat , qui a Sclavis tunc temporis erat vastata et deleta, vel designat agrum Salonae vicinum; vel significat urbem, et ita Salonis ipsis natus esset. Zonaras enim ita loquitur: , , quae nimirum urbs erat ipsi patria. Dioclea autem, vel Diocla, versus Epirum sita, et longe a Salona remota; nec puto plures eo nomine urbes fuisse. Salonam concessisse Diocletianum non modo patet clarissime ex responso quod Herculio et Galerio ad resumendum imperium eum in hortantibus dedit: Utinam Salonae possetis visere olera nostris manibus instituta! profecto nunquam istud tentandum judicaretis; verum etiam ex palatio Diocletiani, quod prope Salonas fuit, quodque [Col. 0513C] hodie Spalato dicitur, uti clare docet Sponius , nec non Georgius Wheler, eques Anglus, qui diligentissime illud descripserunt. Quin et in hoc palatio, vel hac villa mortuus est Diocletianus. Hieronymus in Chron.: Diocletianus haud procul a Salonis in villa sua Spalato (aliis Aspalato) moritur, et solus omnium privatus inter deos refertur. Quae verba, si ab Hieronymo omnia profecta sunt, certe ante plus quam quadringentos annos palatium hoc Spalatum, vel Aspalatum dictum fuit. Sed mihi latinitatem Hieronymiani temporis consideranti videbatur nonnunquam vocem eam orae, ut loquuntur, libri adscriptam esse, et inde inter ipsa auctoris verba locum suum reperisse; atque id a vero alienum eo minus videtur, quia Eutropius, a quo Hieronymum haec hausisse non absque ratione suspicatur Scaliger, scribit: Diocletianum privatum in villa, quae haud procul Salonis est, praeclaro otio consenuisse. Occurrit tamen et eadem vox in Notitia imperii. Procurator Gynaecii Jovensis Dalmatiae Aspalato: adeo ut iis repugnare [Col. 0513D] nolim, qui vocem hanc quadringentis annis vetustiorem faciunt; nisi eam quis censeat hic etiam adjectam explicationis causa fuisse. Habuit igitur Diocletianus prope Salonas villam vel palatium suum; ibi mortuus, ibique forte etiam sepultus est. Amm. Marcell. XVI, 8, sepulchri ejus meminit: Velamen purpureum a Diocletiani sepulchro furatus quibusdam consciis occultabat. Eruditissimus Valesius credit fornices et cameras subterraneas eleganti opere structas, Aspalathi Constantino Porphyrogenetae descriptas, sepulchrum ipsum Diocletiani esse; quamquam tutius mihi videatur esse censere istas palatii totius esse reliquias, quod vastissimum fuisse ex Sponio constat. Neque modo Diocletianus ibi sepultus, verum etiam inter deos relatus fuit; et arbitratur Valesius velamen purpureum in ejus sepulchro positum consecrationis certissimum indicium esse. Scio Eutropium atque Hieronymum narrare [Col. 0514A] nulli post natos homines praeterquam Diocletiano contigisse, ut, cum privatus obiret, inter deos tamen referretur: sed non video, quale indicium purpureum paludamentum ejus honoris praebere potuit, cum potius id vel lectulo ferali, vel sepulchro fuerit impositum, ad indicandum eum imperatorem fuisse. Deinde mirum mihi admodum videtur neminem praeter laudatos auctores de Diocletiani consecratione loqui; nec eam vel in nummis, vel marmoribus occurrere, cum caeteroquin vivi imperatores pietatem suam his monumentis in defunctos testari soliti sint. Quid revera dicam hac de re, vix habeo, cum mihi verosimile non videatur Constantinum vel Licinium hunc honorem Diocletiano habuisse; quippe qui putabant eum Maxentio ac Maximino favisse, uti patet ex Victoris Epitome, et quorum Constantinus etiam passus est ipsius picturas una cum Maximiani picturis detrahi, teste Lactantio, c. 42. Galerius tamen Maximinus apud Euseb. IX, 10 Hist. Eccl., Diocletianum et Maximianum vocat , quod non incommode [Col. 0514B] vertitur per Divos: quamquam ita potuerit appellari a Christianorum itidem persecutore, honoris causa, licet consecratus non fuerit; qui honor tamen Maximiano Herculio, si modo is intelligitur, et non potius Galerius Maximianus, a Maxentio habitus fuit. Ut autem ad patriam Diocletiani revertar, arbitror eum natum esse Salonis, vel prope Salonas, sive in agro urbis illius suburbano, quia dicitur in patriam suam a Lactantio revertisse, et quia constat eum prope Salonis, deposito imperio, privatum vixisse. Sed tamen Victor Diocleam memorat, urbem Epiro proximam: Diocletianus Dalmata, Anulini senatoris libertinus, matre pariter atque oppido nomine Dioclea, quorum vocabulis, donec imperium sumeret, Diocles appellatus. Nullis ambagibus utitur Victor, clareque dicit Diocletianum vel Dioclem a matre et oppido, in quo natus erat, nomen suum traxisse. Quid tam veteri auctoritati opponam nescio fere; nisi dicamus cognatione nominis deceptum [Col. 0514C] Victorem, vel verba luxata et loco suo mota esse. Sane hunc scrupulum de nihilo non esse alii mecum, ut arbitror, sentient, qui Pauli Diaconi, qui ubique Victorem sequitur, verba inspicient: Matre, oppido pariter atque nomine Dioclea, quorum vocabulis, donec imperium sumeret, Diocles est appellatus. Longe hinc alius exoritur sensus; et Paulum si sequimur, Diocletianus non erit natus in urbe Dioclea: verum mater ibi edita in dias luminis oras idem nomen gessit, et ab ea, ut et oppido, unde fuit oriunda, filius Diocles fuit appellatus; potuitque cum mater prope Salonas, vel in ipsa ea urbe parere, licet oriunda foret Dioclea.

Sed quoniam nova editio Lactantii adhuc sudat sub praelo, facere non possum quin iis quae de urbe Dioclea notavi nonnulla addam, si forte inde Diocletiani historia magis illustrari possit. Observo igitur, ex urbe illa oriundam Diocletiani matrem, aliosque in ea natum esse ipsum Diocletianum narrare. Sed intercedit Constantinus imperator; isque, cap 29, de [Col. 0514D] administrando imperio, scribit , quod suo tempore habitabatur, à Diocletiano exstructum esse; et cap. 35, regionem nomen habere a castro ibi a Diocletiano exstructo, quod habitatoribus vacuum tunc etiam Dioclea vocabatur. Quin et cap. 31 necnon 35 testatur Diocletianum Romanos multos Roma exitos in Dalmatia collocasse; et proculdubio tunc etiam Diocleam exstruxit, vel potius eo coloniam traduxit, locumque, ex quo mater erat oriunda, ornavit ac ampliorem reddidit. Ut enim Constantinus cap. 30 scribit Salonam castrum esse , cum tamen urbem eam constet longe vetustiorem esse, atque adeo eamdem a Diocletiano nonnisi ornari, augeri vel muniri potuisse: ita etiam Diocleam ab eodem principe ornatam et auctam fuisse existimo, quod per condere Latini, per et Graeci exprimebant. Sed et illud observandum, eodem in libro bis [Col. 0515A] mentionem Aspalati fieri. Nam cap. 29 imperator memorat Diocletianum exstruxisse; habuisse veluti domum illud, propriam aulam et palatia ibi aedificasse, pleraque eorum periisse; superesse , et templum S. Domni, quod fuerat cubiculum imperatoris; subter esse rotundos fornices, eosque fuisse custodias, in quas sanctos immaniter a se cruciatos conjiciebat; castrum hoc non exstructum esse ex latere, neque enchorego (materia quaedam est), sed ex lapidibus quadratis inter se ferro ac plumbo liquefacto coagmentatis; esse ibi columnas complures cum epistyliis, inque iis voluisse Diocletianum exstruere fornices, et tegere oppidum, superque illos fornaces domos binarum aut trinarum concamerationum (nam ita puto Graeca verba reddenda esse), moenia autem urbis non habuisse , neque propugnacula, sed muros solum altos ( ) in quibus foramina erant ad emittenda. Capite 30 iterum scribit Salonam et Aspalathum a Diocletiano exstructa, et hic ejus [Col. 0515B] palatium fuisse. Horum ego certe nonnulla fabulis annumeranda esse existimo. Nam primo totam urbem fornicibus tegere, et iis domos imponere Diocletianum voluisse, vix est verisimile: deinde quae de martyrum cruciatibus narrantur vana sunt, cum nemo Veterum memoret Diocletianum, postquam Salonas deposita purpura concessit, in Christianos saeviisse; et tandem dubito valde, num Aspalathum significet parvum palatium. Praeterea observandum Constantinum Porphyrog. c. 30 Diocleam facere propinquam oppidis Dyrrachii regionis, nullum illi aliud eo nomine memorari, et proinde unam tantum sic dictam urbem proculdubio in eo tractu fuisse; et tandem Constantium, Constantini Magni patrem, cap. 53 Constantem perpetuo appellari; ibidemque narrari, eum, cum esset , contra Sarmatas ad Halyn fluvium jussu Diocletiani exercitum duxisse, atque adeo ipsum, antequam Caesar vel Augustus fieret, in Asia militasse.

[Col. 0515C] Orientem calcandum. Id est vastandum, perdendum, conculcandum. Et ita loquebantur de gente victa, cui propterea in nummis imperatores pedum plantas imponunt. Calcare gentem, Justinus, lib. XII extremo; calcare tyrannos, Corippus; calcare mortem, Julius Firmicus (apud quem duriore metaphora etiam calcare undas sub remis legitur) dixerunt. Huc respicit Ovid. IV Trist. 2:

Crinibus en etiam fertur Germania passis,
   Et ducis invicti sub pede moesta sedet.

Et l. II El. 2. ex Ponto:

Nec dedignata est abjectis Illyris armis
   Caesareum famulo vertice ferre pedem.
Prudent., lib I contra Sym., v. 462, et lib. II, v. 748, similiter loquitur; et quomodo Maximinus Orientem perdiderit et vastaverit docet Lactantius, c. 38.



CAPUT XX.

[Col. 0515D] Natura mitis esset. Quod et inde patuit, si Orosio fides habenda, VII, 25, quia Galerio cessit Italia et Africa, contentusque fuit Hispania et Gallia. Sed unde haec hauserit ille ignoro, eum Diocletianus sibi et Galerio retinuerit Orientem late sumptum, Constantio autem dederit Britannias, Hispanias et Gallias, Maximiano vero Herculio Illyricum, Italiam et Africam, uti commentatur illustris Antistes P. de Marca initio dissertat. de Patriarchatu Constantin. Sed apud Socratem, quem laudat, nihil aliud reperio, quam Diocletianum Nicomediae , sive regiam. constituisse. Victor ita de hac re loquitur: Quasi partito imperio, cuncta, quae trans Alpes Galliae sunt, Constantio commissa; Africa Italiaque Herculio, Illyricique ora ad usque Ponti fretum Galerio: caetera Valerius retentavit; quae clarè docent, Orosium dormitasse plane cum haec scriberet.

Ne filium nominaret. Ita Caesares vocabantur ab [Col. 0516A] Augustis, uti docet Baluzius ad cap. 8. Incertus auctor Panegyric., qui est dictus Maximiano Herculio et Constantino, cap. 3: O divinum tuum, Maximiane, judicium, qui hunc tibi jure adoptionis nepotem, majestatis ordine filium, etiam generum esse voluisti! Scilicet Herculius adoptaverat Constantium, patrem Constantini, qui inde ipsius nepos erat factus; uti majestatis ordine filius, quia Caesar ab eo creatus, vel quia ab eo tunc temporis renuntiatus fuerat imperator: quod interdum factum fuisse ex Inscriptione veteri ad cap. 8 doceo. Maximinus, apud Euseb. IX, 10 Historiae Ecclesiasticae, Diocletianum et Maximianum vocat , quia ab iis erat factus Caesar.



CAPUT XXI.

Tanquam familia utantur. Id est tanquam servis, qui per familiam designatur. Phaed. Fab. 58.

Aesopus domino solus cum esset familia;
id est, cum nullum alium servum haberet quam [Col. 0516B] Aesopum; Fab. 46: frusta jactat familia. Sed nota haec sunt. Reges autem Persarum omnes subditos ut servos existimasse docet multis exemplis Brissonius lib. I de Regno Persarum.

Honores ademit. Forte ideo, ut torqueri possent; cum caeteroquin Decuriones et honorati viri legibus Romanorum a tortura forent exempti, uti notat ad hunc locum Baluzius. Inde Amm. Marcell. XXVIII, 7, de Valentiniano: His ille cognitis efferatus, ut erat vitiorum inimicus acer magis, quam severus, uno proloquio in hujusmodi causas, quas arroganter proposito majestatis imminutae miscebat, omnes quos juris prisci justitia, Divorumque arbitria quaestionibus exemere cruentis, si postulasset negotium, statuit tormentis affligi. Verum, cum postea legati nobilitatis decreto missi orarent ne delictis supplicia sint graviora, neve senator quisquam inusitato et illicito more tormentis exponeretur, emendatum est crudele praeceptum, uti idem loquitur; tortique honorati tantum sunt in crimine [Col. 0516C] majestatis, quemadmodum docet Valesius, et ante eum Fornerius, III, 8, Rer. Quotid. Sic Lampadio ablata prius fuit dignitas praefecturae, antequam tortus est, teste Amm. Marcell., lib. XV; quam in rem plura possunt videri apud Langlaeum, lib. XIII, c. 1 Semestrium. Et huc pertinet aliquo modo locus elegans qui extat in Libello precum Faustini: Sed Clementinus, licet non esset christianus, tamen exhibens reverentiam nomini episcopatus, in eo maxime homine, quem videbat rationabiliter et fideliter obtinere, respondit Osio: Non audeo, inquiens, episcopum in exilium mittere, quandiu in episcopi nomine perseverat: sed da tu prior sententiam, eum de episcopatus honore dejiciens, et tunc demum exequar in eum quasi privatum, quod ex praecepto imperatorum fieri desideras.

Lusorium. Scilicet lusus habebatur cum ursis aliisque feris bestiis pugnare; eratque illud inter juvenum exercitia. Infra c. 24: Sub obtentu exercitii ac LUSUS feris illum objecerat. Et forte lusorium hinc nomen habet, quia homines ad id exercitati cum feris quasi [Col. 0516D] ludebant, et eas irruentes saltibus aliisve modis frustrabantur, uti clarissime patet ex Diptycho Leodiensi, et iis quae ad illud notat Wilthemius, cui addi potest Buleng. c. 29, de Ven. Circi.

Afferri nominatim jubebat. Nomina scilicet sua habebant hae ferae, quomodo apud Marcell. l. XXIX, una ursarum, quas Valentianus alebat, vocabatur Mica aurea, altera Innocentia. Est gemma apud Leonardum Augustinum, praecipuum Urbis Antiquarium, part. II, N. 32, in qua cernitur homo flagellum tenens, eoque demulcens ursam ipsi assilientem, cum hac inscriptione in circuitu: , et supra dorsum bestiae, , quorum hoc nomen proprium esse ursae, altero vero homo bestiam circumducens bonam fortunam videtur exoptare. Et ita equos nomina singulos sua in Circo habuisse, ex Suetonio, Dione, inscriptionibus vetustis tam a Grutero quam Sponio editis constat.

[Col. 0517A] Non plane comedendi, sed absorbendi. Scilicet ursi lambere et sorbere sanguinem, et ita corpus consumere solent: unde eos recte accenset Eusebius VIII, 7 Hist. Eccl. Obsorbere autem etiam apud Plautum Truc. 2, 3, 30, occurrit: Quae obsorbent quicquid venit intra pessulos; et Mil. 3, 2, 21, quia enim obsorbui. Nam nimis calebat, amburebat gutturem. Sed quia ursorum mentio, tentabo explicare unum et alterum passionis SS. Perpetuae et Felicitatis locum, qui elegantes admodum, nec satis, quod sciam, explicati sunt. Commodum imperatorem Xiphilinus ex Dione narrat venationibus et confectionibus ferarum operam diligentem dedisse, atque inter caetera his verbis utitur: , , . Erat enim divisum theatrum omne connexis quibusdam diametris tectum habentibus, circa quod inambulari poterat, ac sese bifariam secantibus, quo facilius [Col. 0517B] undique ex angusto loco belluae divisae in quatuor partes jaculis trajicerentur. Lucas Holstenius, vir paucis comparandus, censet Xiphilinum loqui de pontibus amphitheatri, quorum mentio in passione SS. Perpetuae et Felicitatis, ad quam haec notat: »Quod paulo ante pontis est mentio, videtur instituto Commodi factum, ut in Amphitheatro pontes essent. Refert enim Xiphilinus in Commodo hunc imperatorem per Amphitheatri arenam PONTES struxisse, ut inde feras conficeret.« Sed institutum Commodi nihil commune cum his pontibus habere persuasus sum, speroque id alios mecum existimaturos, qui Dionis et Passionis antiquissimae verba conferre atque examinare velint. Commodus enim amphitheatrum divisit , id est, inter se junctis, et in altum erectis tabulis, quae amphitheatri arenam in quatuor aequales partes ad hunc modum secabant. Has namque machinas ex ligno fuisse satis indicat , quia ea vox de ea materia fere [Col. 0517C] semper et proprie usurpatur. , compactitia aedium sunt fores, quae ex pluribus tabulis compinguntur; , pegma, machina lignea in amphitheatro, de qua multa satis monuerunt eruditi. Diametri insuper cingebantur , quo significat Dio in orbem amphitheatri porticum esse tectam factam, per quam circumire, et ex qua bestias jaculis commodissime conficere poterat imperator. Male interpres tectum diametris tribuit, illudque plane a mente auctoris alienum esse sequens schema palam faciet.

A. Amphitheatrum. B. . C. D. primus diameter. E. F. Alter diameter, qui ambo se invicem in angulos rectos secant.

Firmat hoc plane Herodianus, lib. I de eadem re verba faciens: , , , id est, interprete Angelo Politiano: Ubi cum spectaculi dies adfuit, [Col. 0517D] pleno amphitheatro exaedificatus Commodo peridromus fuerat, per quem decurrere in orbem posset, ne cominus cum bestiis pugnans periclitaretur, sed superne ac de tuto loco tela jaciendo, jaculandi potius scientiam, quam fortitudinem, ostentaret; et paulo post ait ipsum in orbem currentem superne jaculis confodisse nobilissima animalia: . Peridromum, seu porticum, etiam Herodianus narrat: sed addit praeterea Dio, , ac sese bifariam secantibus; vel, ut ego redderem, ac sese aequaliter secantibus. Sic enim locutus est Aristoteles lib. VI Politic.: , si judicium aequaliter in duo dividatur. Neque certe alia sectio potest intelligi, cum paulo post dicat animalia quadrifariam fuisse partita, et diameter vix usurpetur, nisi cum totum in duas partes dividitur aequales, ut facili opera patet ex diametro globi terrestris, aliorumque circulorum, per quorum centrum [Col. 0518A] ductus binas partes aequales facit. In hoc amphitheatro duplex diameter est: unus in latitudinem, alter in longitudinem ductus; unde factum: ut moles illa divideretur in quatuor partes aequales: quod fieri in figura proposita liquido apparet. Rationem autem reddit Dio: quo facilius undique ex angusto loco belluae divisae in partes quatuor jaculis trajicerentur; vel, ut vertendum censeo, quo facilius undique brevi tempore. Caeterum merito quaeri potest qua tandem ratione spectatores confectionem ferarum videre potuerint, si peridromus a summo ad imum ex tabulis fuerit compactus. Nam si ea forma fuit, nullo modo spectaculo homines frui potuere. Puto igitur, vel hunc peridromum atque diametros non adeo altos, et inferiora sedilia vacua relicta fuisse; vel diametros quidem in altum erectos, peridromi vero partem inferiorem visui perviam, eumque tantum in superiore parte fuisse factum, ita ut Commodus circumire, et bestias jaculari, spectatores [Col. 0518B] vero omnia oculis haurire possent. Cum hoc Commodi instituto Pontes, qui laudantur in passione, nihil commune habent; aliumque eorum usum fuisse luce meridiana clarius docebo, ea tamen lege et conditione, ut de eorum origine, quae plane ignoratur, nihil in medium allaturus sim. PONTES igitur fuerunt tabulata allevata in modum pontium, ita ut una pars terram tangeret, altera vero pedibus ligneis, ex aliave materia factis, allevaretur, in quibus damnati ab bestias statuebantur vel constringebantur, ut majore impetu ferae in eos ferrentur, et dilaceratio seu vexatio, ut loquebantur, ab omnibus posset conspici. Nulla tum erat amphitheatri divisio, sed in ipsa arena patente, omniumque oculis exposita, PONTES erant exstructi ad hunc ferme, ut opinor, modum. Firmat certe explicationem hanc Passionis auctor: Et cum ad ursum substrictus esset in ponte, ursus de cavea prodire noluit; id est, cum martyr vinctus in ponte deponeretur, ut ursus in eum impetum facere et [Col. 0518C] saevire posset, quod paulo ante, apro subligare et subministrare dixit: Itaque cum apro subministraretur, venator potius, qui illum apro subligaverat, suffossus ab eadem bestia post dies muneris obiit; id est, dum in ponte, vel certe arena deponeretur vinctus, et offerretur apro dilaniandus. Atque hic PONS in eadem Passione pulpitum appellatur. Itaque in commissione spectaculi revocatus, leopardo expertus, etiam super pulpitum ab urso erat vexatus: sive, in pulpito vel ponte positus, primum a leopardo, inde ab urso fuit vexatus, id est, morsus, laceratus; quo sensu haec vox solet usurpari. Nam Arnobius atque Lactantius, lib. VII Instit. vexationes bestiis tribuunt, Graecique eam rem appellant. Quin et ascendere respectu horum pulpitorum, vel pontium, martyres dicuntur, uti patet ex eadem passione: Caeteri quidem immobiles et cum silentio ferrum receperunt, multo magis Saturus, qui, ut prior ascenderat, prior reddidit spiritum: ascenderat scilicet in pulpitum, vel pontem. Quamquam inficias ire nolim, [Col. 0518D] posse etiam spoliarium hoc loco intelligi; quod cum fuerit instar cavernae subterraneae (Cassius Severus specum, Plinius scaevum receptaculum vocant), cumque Saturus ex eo per gradus pervenerit in theatrum, non incommode ascendisse dicitur. Haec mea hac de re sententia; quam tamen mutare paratus sum, si quis meliora doceat.



CAPUT XXII.

Lancea emendabantur. Ut gladii poena honoratior, quam securis: ita lancea emendari videtur honoratius fuisse, quam fustibus castigari; arbitrorque et gladium et lanceam militiae suam originem debere. Non puto tamen apud Apul. lib. X hujus moris mentionem fieri, uti arbitratur vir doctus; et per disciplinam ibi intelligo disciplinam militarem, cujus ex praescripto exercitus ambulans ita sarcinas suas componere debebat. In passione sanctarum Perpetuae [Col. 0519A] et Felicitatis scala mirae magnitudinis in visione conspicitur a Perpetua, cujus in lateribus omne ferramentorum genus erat infixum, gladii, lanceae, hami, machaerae: sed hae lanceae ideo memorantur hic, ut puto, quia iis martyres nonnunquam transfigebantur. Postquam autem haec vox ab Hispanis desumpta est, teste Gellio, XV, 30, frequens ejus usus esse coepit; militesque nonnulli, qui ita armati erant, Lancearii dicebantur, uti patet ex Notitia imperii, et inscript. 3, p. CCCCXCV, Gruteri, in qua praefectus Lanceariorum videtur memorari. Meminit et eorum libellus precum Faustini: Et primum quidem vexat per publicas potestates: ita ut aliquoties solum intempesta nocte raptum per lancearios de urbe sustulerit. Et ante tentorium praefecti castrorum lancea figebatur, teste Obsequente, lib. extremo de Prodigiis, forte, ut illud ab aliis internosci posset.

Bonam mortem. Occurrit et hujus mentio in P. Syro: sed in editione ejus ultima male scribitur

[Col. 0519B] Bona mora est homini, vitae quae extinguit mala.
Nam vel legi debet hora, vel mors; et in genere Syrus mortem bonam vocat, quae aliquem miserum et infelicem e vita tollit. Clarissimus Baluzius etiam inter bonas mortes recenset strangulationem, quia homines qui ita vitam finiunt absque cruciatibus et tormentis moriuntur. Lactantius, c. 30, appellat informe letum, exemplo Virgilii, et turpem atque ignominiosam mortem, respectu dedecoris quod ejusmodi exitum sequebatur; et aevi medii scriptor Witichindus malam mortem libro tertio: Tres duces gentis Ungariae capti, ducique Henrico praesentati, mala morte, ut digni erant, mulctati; suspendio namque crepuerunt; nam strangulationem, et talem suspensionem, uno eodemque loco habendas esse, unusquisque facile concedet. Et jam olim Homerus extrema Odyssea X: vocavit, quando quis suspensus strangulabatur; notatque Eustathius [Col. 0519C] existimari , vero, vel detestabilem, quam in rem idem omnino videri debet ad Od. , pag. 1678. Ante Eustathium eamdem differentiam observavit Hesychius, eumdem Homeri locum explicans: . , . isque nos insuper docet strangulatis ne quidem parentatum fuisse. Xenophon, lib. II de Exped. Cyri extremo, caedem Menonis Thessali narrans, clare testatur honestissimam mortem habitam fuisse, capita praecidere: Sed necatis jam ducibus caeteris, et ipse a rege mortis poena mulctatus est, non ille quidem ut Clearchus, et duces caeteri, quibus praecisa sunt capita, , quae mors esse videbatur honestissima: sed ut homo sceleratus, anno toto excruciatus vivus, tandem expirasse dicitur. Et Seneca alicubi testatur nullo genere homines mollius mori, quam gladio secta cervice. At contra strangulationem mortem infamem et foemineam vocat Latinus Pacatus cap. 28: [Col. 0519D] Quorum alter post amplissimos magistratus, et purpuras consulares, et contractum intra unam domum quemdam honorum senatum, vita sese abdicare compulsus est; alteri manibus satellitum Britannorum gula domi fracta, et inusta foemineae mortis infamia, ut scilicet maluisse vir ferri amantissimus videretur laqueo perire, quam gladio; atque ex Tacito et Suetonio observat clarissimus Schefferus, mulieres hoc genere supplicii affectas fuisse. Praeterea notandum obiter Tac., lib. XVI, Annal. extremo, ubi narrat lentitudinem exitus graves cruciatus attulisse ei qui venis incisis moriebatur, non de Petronio, ut arbitratur Baluzius, sed de Paeto Thrasaea loqui.

Bonam mortem. Id est, facilem, absque cruciatibus et tormentis; quo sensu venarum sectionem bonam mortem vocari cap. 26 observat Baluzius. Videtur etiam honestius habitum fuisse gladio quam securi percussum vitam finire. Extrema rep. nondum gladii [Col. 0520A] poena in usu erat, uti recte ex Lucano notat Casaubonus, sed sub imperatoribus usurpari coepta; utque lictores securi utebantur, ita milites gladio cervicem damnatis demebant, adeo ut hic mos ab iis videatur originem suam duxisse. Miles decollandi artifex memoratur Suetonio in Calig., cap. 32, et Antoninus Caracalla interfectorem Papiniani increpavit, quod eum securi percussisset, non gladio, teste Dione, et Spartiano, cujus haec sunt verba: Papinianus securi percussus est, et a militibus occisus; quo facto percussori dixit: Gladio oportuit te exequi meum jussum: unde haud obscure patet militibus gladium fuisse ordinarie in usu, illiusque poenam honestiorem habitam, quam securis. Et licet decollationem bonam mortem vocet Lactantius, quia mollior, tamen et illa potest cruciatus suos et dolores habere nonnunquam; quando scilicet miles, vel sector collorum, ut Cicero in Orat. pro Roscio loquitur, plures ictus infert. Lat. Pacatus, cap. 41: Nisi vero vel levior manus aliena, quam propria, vel foedior mors privata, quam publica, [Col. 0520B] vel longior poena ferro incumbere, et corpore vulnus onerare, et recipere interitum statim totum quam supplicium dividere, poplitem flectere, cervicem extendere ad plagam fortasse non unam. Hinc pecuniam dabant lictoribus damnatorum proximi, ut ictu uno, levandi cruciatus gratia, ipsis caput auferrent, quemadmodum ex Ciceronis Orat. 5 in Verrem constat. Atque ex eo loco, non secus ac ex Suetonio in Vita Calig., c. 30, dicimus populum tela non sumpsisse in carnificem, si plures ictus damnato infligeret, imo postea lege vel consuetudine sancitum fuit, ut carnifex post tertium ictum ferire amplius non auderet, si fides habenda est historiae passionis B. Caeciliae, Valeriani, Tiburtii et aliorum, quam Bosius edidit, cujusque pag. 26 haec verba leguntur: Quam cum spiculator tertio ictu percussisset, caput ejus amputare non potuit; sic autem seminecem eam cruentus carnifex dereliquit: nam apud veteres lex erat ei imposita, ut si in tribus percussionibus non decollaretur, amplius percutere non [Col. 0520C] audebat.

Causidici sublati, jureconsulti aut relegati aut necati. Recte hos distinguit, quia illi causas in foro vel judiciis agebant; hi vero de jure respondebant, uti vel ex Cicerone patet, et Hotomanni libello, quem jurisconsultum inscripsit.

Litterae autem inter malas artes habitae. Per malas artes intelligo magicas, quae imperatorum edictis erant vetitae, quae vocantur artes malae, et artes Dardaniae, uti doceo ad Homeri Apotheosin, p. 271: Artes secretas vocat A. Marcell., XXIII, 6, artem Atraciam Statius, I Thebaidos. Putaveram olim a Proclo in laudatione B. Chrysostomi magiam vocari artem Midae: sed nunc amplector unice quod mihi inter confabulandum suggessit spectatae nobilitatis vir Joh. ab Haarsholten, tunc temporis Frisiorum nomine ad confessum praepotentium generalium ordinum delegatus; censeoque apud eum scribi debere Artemida nudavit, vel fugavit.

Judices militares, humanitatis litterarum rudes, sine [Col. 0520D] assessoribus. Id est, praesides, proconsules, duces, comites, aliive qui in provinciis militiae praeerant, dicebant jus provincialibus, non adhibitis assessoribus, vel jureconsultis, uti ante fieri etiam ipsis ab imperatoribus solebat, docente Fornerio, lib. IV Rer. Quot., cap. 10. Hi erant quasi consiliarii judicum, unde in Ins. veteri C. Calpurnius Asclepiades dicitur assedisse magistratibus pop. Romani: qui Asclepiades cum dicatur fuisse medicus, videntur et alii, quam jureconsulti, esse adhibiti; nisi ponamus eum simul juri operam dedisse. Atque ex hoc tempore paulatim, ut opinor, consuetudo invaluit, ut judices ordinarii vel civiles negligerentur, et causae deferrentur ad judicium militare; quod legibus latis prohibuere Constantius, Arcadius, Honorius et Marcianus, imperatores, uti docet Gothofr. ad tom. I Cod. Theol., p. 86. Suidas in v tradit cum factum imperatorem, confestim amicos omnes, qui Alexandro familiares [Col. 0521A] fuerant, quique vel assessores a Senatu vocantur, removisse; dumque in Oriente regnaret, multa nefaria facinora perpetrasse, Christianos persecutum esse, et tandem in gravissimum morbum incidisse, carnem instar cerae liquefactam, corpus incendio quasi flagrasse, ita ut ipsa humana forma deleretur. Unde patet et illum assessores removisse: quod tamen ita accipiendum est, ut eos tantum removerit, qui Alexandri erant amici. Hausit priora hujus narrationis Suidas ex initio libri 7 Herodiani; atque ex eo primum legi debet , vel electi; deinde respiciunt illa Maximinum, qui Alexandrum Severum excepit: sed quae de morte illius sequuntur referenda sunt ad C. Valerium Maximinum Dazam, de quo similia plane narrat Eusebius, libro IX extremo, et Lactantius, cap. 49, vel ad Maximianum Galerium, de quo agitur cap. 33.



CAPUT XXIII.

Censitoribus ubique diffusis . . . Ita, cap. 26 et cap. [Col. 0521B] 6: Non tamen hisdem Censitoribus fides habebatur. Qui scilicet in provinciis censum agebant, Censitores non Censores dicti: unde in Inscript. Censitor provinciae Hispaniae citerioris, et aliarum provinciarum in iisdem lapidibus Censitores occurrunt. Erant autem in urbibus, vel civitatibus, debebantque illi, qui in agris habitabant, cum liberis et servis eo venire: unde fiebat, ut fora omnia urbium, vel civitatum, plena essent servorum gregibus, utque in civitatibus urbanae ac rusticae plebes fuerint adunatae, quamadmodum mox loquitur Lactantius.

Animalia omnis generis scribebantur. Id est, annotabantur, in tabulis eorum referebantur; et significanter atque proprie loquitur, nam vectigal, quod pro pecore pascendo dabatur libera Republica, scriptura appellatum fuit: inde ager scripturarius est pascuus, teste Festo; et publicani vocantur scripturarii, uti notum est. Quod autem addidi olim, Judaeos pro arboribus vectigal solvisse, uti hoc loco jussu Galerii [Col. 0521C] vites et arbores fuere numeratae, nunc muto, putoque, Juven., Sat. 3, v. 15, in genere perstringere Romanorum avaritiam, et religionis veteris contemptum, quippe qui Camoenarum sylvam locarent Judaeis.

Suspendebantur . . . Nimirum ex equuleo. Prudent. Hymno Romani martyris.

Incensus his Asclepiades jusserat
Eviscerandum corpus equuleo eminus
Pendere . . . . . . .

Idem alibi:

Miserum putatis, quod retortis pendeo
Extentus ulnis . . . . . . .
Passio S. Tarachi: Dispoliate eum, cingite, et suspendite. Rursus: Cum suspensus es, consenti, et sacrifica. Quae loca bina cum Lactantio plane conveniunt, non secus ac alter Amm. Marcell., XIV, 9: Eusebius objecta fidentius negans, suspensus in eodem gradu constantiae stetit; pro quo idem, XIX, 12, dixit: Diu utique adhaerens equuleo. Corrupta vox, Equuleus, ut arbitror, [Col. 0521D] est apud Adonem in Martyrol., pag. 38: Dein catenatus et in exilium directus est, in quo rursum diutius fustibus caesus; sensus enim postulat, ut legatur, equuleum. Qua ratione autem torti et suspensi sint martyres noxiive in equuleo, videre licet apud Magium, Gallonium, aliosque.

Filii adversus parentes suspendebantur, fidelissimi quique servi contra dominos vexabantur. Id est, liberi suspendebantur in equuleo, ut contra parentes testimonium dicerent; eos nimirum non recte bona sua professos esse, eamdemque ob causam servi per alia et proculdubio graviora tormenta interrogabantur: quod eleganter Lactantius exprimit per vexabantur. Vox enim haec habet usum ingentis calamitatis; et ut Gellius, II, 6, loquitur, qui fertur et rapitur, et huc et illuc distrahitur, is vexari proprie dicitur; cui addi potest Asconius in II Verrinam. Lactant., c. 27: Nunc populator Italiae hostiliter omnia vexasset, id est, diripuisset, vastasset; eoque sensu frequens ea vox est [Col. 0522A] Justino, Floro atque aliis: quibus adde Servium ad Eccl. 6 Virgilii, et illustrem Salmasium, pag. 787, de modo Usurarum. Verbum hoc arenae commissionibus etiam fuisse accommodatum, eosque vexatos dici a bestiis, quos vel cornubus, vel ore laedebant, ita ut non occiderent, docuit Holstenius ad Passionem SS. Perpetuae et Felicitatis; et forte per vexationem apud Sueton., Tib., c. 61, tormenta debent intelligi.

Parvulis adjiciebantur anni. Vel hoc factum est, ut possent torqueri, quomodo Lips. ad Tacit. V Annal., 9, notat, puerum quemdam a Triumviris in proscriptione jussum esse togam virilem sumere, ut juste posset interfici; vel potius ut tributum penderet. Nam legibus imperatorum cautum erat, ut qui, verbi causa, annos decem non haberent, quique plusquam sexaginta nati essent, tributum capitis solvere non tenerentur, uti patet ex l. III, D. de Censibus, l. IV et VI Cod. Theod. eodem, ubi potest videri Jacobus Gothofredus.

Pecuniae pro capitibus. Lactantius hoc capite valde perstringit Galerium Maximianum, quod Censitores [Col. 0522B] ipsius jussu omnia perquirerent et exquirerent, refertque, agros glebatim ab ipsis dimensos fuisse, etc., tanquam illa omnia tunc primum introducerentur; quod tamen longe aliter sese habet. Nam Ulpianus, qui Hadriani temporibus vixit, libro de Censibus scribit, agros, arva, vineas, olivas, pratum, pascua, sylvas caeduas, vitium numerum, servos, eorumque aetates, officia et artificia, lacus piscatorios, portus, salinas, inquilinos, fuisse in tabulas censuales relata, adeo ut nihil novi introduxerit Galerius, et vel culpandus sit ob nimiam acerbitatem, vel quia rem intermissam repetiverit, vel quia hoc tributum in provincias introduxit, quae ante illud non solverant. Propterea insolitum quasi narrat, in civitatibus urbanas ac rusticas plebes fuisse adunatas. In civitatibus censitores, ut ante monui, tabulas censuales conficiebant, annotabanturque ibi agri, qui in territorio siti erant, uti patet ex l. IV, § 2, D. de Cens., atque similiter etiam rusticorum fuere annotata capita, qui in territorio oppidi alicujus habitabant. [Col. 0522C] Neque tamen video quid novi et insoliti introduxerit Galerius, nisi Lactantius narret, cives et rusticos coactos fuisse capitis censum promiscue exsolvere, cum ante ab hac praestatione Honorati et Decuriones forent immunes, et in Orientalibus provinciis ipsa etiam plebs urbana, uti docet Valesius ad Amm. Marcell., XVI, 5, cui addi potest Contarenus, cap. 18 Variarum Lectionum.



CAPUT XXIV.

Feris illum objecerat. Leonem fuisse, recte ex Praxagora notat Baluzius, hujusque rei memoriam in nummo conservari, cum Trist. sentio, t. III, p. 528, qui idem narrari a Pomponio Laeto tradit, idque eum ab alio quodam auctore, quam Praxagora, hausisse putat, qui forte fuit Zonaras, apud quem etiam eadem historia reperitur. Constantinum autem leonem vicisse corps à corps, ita ut eum comprimeret, nec armis foret instructus, apud Praxagoram non invenio; potuitque ita in nummis pingi, quia [Col. 0522D] exemplo Herculis leonem vicit, quem fabularis historia tradit leonem pectore pressisse, uti Statius canit, vel brachiorum nexibus nudum elisisse.

In ipso cardine. In ipso puncto, quia ipsum manebant pericula, et quia patrem adhuc vivum visurus erat.

Acceptis mandatis . . . Quae, ut puto, ad Constantium patrem ferret.

Nudatus ei cursus publicus. . Id est, equos in iis nullos esse, quia praecedit, sublatos per mansiones multas fuisse omnes equos publicos. Flor., II, 15: Operis portus nudatus. Cic., 13 ad Att.: Nuda praesidio. Hac de re ita loquitur Auctor Epitomes Victoris: Hic cum juvenculus a Galerio in urbe Roma religionis specie teneretur, fugam arripiens, atque ad frustrandos insequentes publica jumenta quaqua iter ageret, interficiens, ad Patrem in Britanniam pervenit; ubi male Constantinum Romae fuisse obsidem scribit. Errat etiam P. Diaconus, cum lib. 10 narrat Diocletianum dolo perimere Constantinum voluisse, quia scilicet eum intellectu [Col. 0523A] animae, et corporis robore, atque ingenio circa cruditionem proficere videbat, et deprehendebat, hunc futurum tyrannidis et ejus dogmatis destructorem. Nam haec omnia Galerio conveniunt; nec credibile est, Diocletianum id agitasse, quippe qui eum Caesarem facere voluit. Unde etiam errare arbitror Philostorgium, I, 5, ubi scribit, Constantinum fugisse , insidias Diocletiani.

Vix lacrymas tenebat. Errat igitur auctor Excerptorum Valesianorum, cum scribit, Galerium Constantinum patri remisisse, postquam causa fuerat victoriae, quam de Sarmatis reportavit.

Pervenit ad patrem . . . . Procul dubio Eboraci in Britannia ex morbo decumbentem, et post quartum ab adventu ejus diem mortuum, uti arbitratur Baluzius. Sed abit inde multum auctor Excerptorum, scribitque, Constantinum summa festinatione veredis post se truncatis Alpes transgressum ad patrem Constantium venisse apud Bononiam, quam Galli prius Gesoriacum vocabant; post victoriam autem Pictorum Constantium [Col. 0523B] patrem Eboraci mortuum esse. Errat is tamen proculdubio, nec in Galliis, verum in Britanniis patrem suum aegrum et morti proximum invenit Constantinus, uti alii uno ore testantur omnes. Deinde Constantius, ex sententia eruditorum, anno Christi 305 trajecit in Britanniam contra Pictos bellaturus, et anno 306 a. d. 8 kalendarum Augusti diem suum obiit Eboraci. Sed turbat hoc valde Eumenius, vel alius auctor Panegyrici Constantino dicti cap. 7: Jam tunc enim coelestibus suffragiis ad salutem Reipublicae vocabaris, cum ad tempus ipsum, quo pater in Britanniam transfretabat, classi jam vela facienti repentinus tuus adventus illuxit: ut non advectus cursu publico, sed divino quodam advolasse curriculo videreris. Nam et is haud obscure innuit, Constantinum una cum patre Constantio ex Galliis petiisse Britanniam, vel eum conspexisse patrem vela facientem; videturque talia non dicturus fuisse praesenti Constantino, si vera non forent. Narrat igitur eadem fere Panegyrista, [Col. 0523C] quae Excerptorum auctor: sed victoriam de Pictis postea relatam plane rejicit, quia ex eodem et sequenti capite constat, haud multum Constantium post filii adventum supervixisse, docentque illud praecipue haec verba: Dii boni, quanta Constantium Pium etiam in excessu suo felicitate donastis! Imperator transitum facturus in coelum, vidit quem relinquebat haeredem. Quae aliis concilianda relinquo.

Per manus tradidit. In Politia SS. Patrum Metrophanis et Alexandri apud Photium, pag. 1406 legimus, Constantinum sacris Christianorum a patre imbutum, Caesarem ab eodem renuntiatum esse, et a moribundo , vel imperatorem. Sed Photius scribit, se nescire, unde ista hausta sint; quia scilicet noverat, a veritate aliena esse. Narrant eadem Acta, quae Constantius moribundus ad filium verba habuerit, quae si revera ita gesta sunt, lucem inde haud levem capiet requies vitae, quam Constantium accepisse, nos docet Lactantius. Propterea ibidem traditur, Constantium mortuum esse anno tertio persecutionis: quod tamen [Col. 0523D] ita se non habet, si accuratam inimus computationem; nam initium persecutionis incidit in Terminalia, vel 23 februarii diem anni 303, inde ad Martium anni 306 sunt anni tres: at Constantius obiit a. d. 8 kalendas Augusti anni 306, cum jam ageretur annus persecutionis quartus.

Sanctae religionis restituta. Vel scribendum est restitutio, vel cum Columbo restitutae; adeo ut vere Constantinus Restitutor Religionis Christianae possit dici. Ita Restitutor orbis vocantur Aurelianus et Carus; Restitutor exercitus Probus; Restitutor monetae Alex. Severus; et in alio Aureoli nummo occurrit LEGIO. I. MINERVA. RESTITUTA.



CAPUT XXV.

Laureata imago ejus. Quae inde nomen accepit, ut puto, quod laurea cingebatur corona. Vide Meurs. in Gloss. Graeco-barbaro V: , et Du Cange in [Col. 0524A] Gloss Medii aevi, quomodo, laureatas litteras, laureatos postes, et alia dixerunt.

Constantinum vero, non imperatorem, sicut erat factus, sed Caesarem. Non conveniunt auctores; aliique dicunt, eum imperatorem, mortuo patre, alii vero eum Caesarem tantum a militibus esse factum. Priorem sententiam sequitur Lactantius, Eusebius lib. VIII, cap. 13. Socrates lib. I, c. 2. Sed Zozimus II, 6, tradit, milites Constantino tribuisse; et Excerpta Valesiana testantur, cum omnium militum consensu Caesarem esse creatum; neque alia tradit Eumenius, cap. 11 Panegyrici quem ipsi Constantino Augusto dixit: O fortunata, et nunc omnibus beatior terris Britannia, quae Constantinum Caesarem prima vidisti! Quae certe non pronuntiasset Eumenius (qui videatur etiam cap. praecedente) si res aliter sese habuisset. Idem sequitur, licet posteriorum aetatum scriptor, Hugo Floriacensis, isque narrat in Chronico, Constantium ordinasse Licinium Caesarem Hispaniarum, et filium suum Constantinum Caesarem Galliarum; [Col. 0524B] quod prius tamen a veritate alienum est plane. Et Caesarem fuisse Constantinum, res est certissima, nummique illud testantur, in quibus non modo Caesar, verum etiam fil. Augg. dicitur, quomodo Caesares vocatos fuisse constat. Digna sunt panegyrici Maximiano Herculio et Constantino dicti verba c. 5: Quamquam quid ego in te aetatis tuae potius, quam gravitatis nomen usurpo? cujus tanta maturitas est, ut cum tibi pater imperium reliquisset, Caesaris tamen appellatione contentus expectare malueris, ut idem te, qui illum, declararet Augustum. Siquidem ipsum imperium hoc fore pulchrius judicabas, si id non haereditarium ex successione crevisset, sed virtutibus tuis debitum a summo imperatore meruisses. In quibus verbis nescio quomodo vir eruditus admodum invenire potuit, post nuptias Faustae Constantinum, cum ei pater imperium reliquisset, Caesaris tamen appellatione contentum fuisse. Neque enim ea mens panegyristae, neque hoc loco loquitur de iis, quae post Faustae nuptias acciderunt: sed narrat, [Col. 0524C] Constantinum, cum ipsi a patre Constantio esset relictum imperium, noluisse Augusti nomen accipere: sed Caesarea dignitate fuisse contentum; ut scilicet idem illum diceret Augustum, qui patrem illo honoris fastigio ornaverat; id est, Maximianus Herculius, qui etiam in ipsis filiae Faustae et Constantini nuptiis eum creavit imperatorem. Idem initio Panegyr.: Sacratissimi principes, Maximiane (velis nolis) semper Auguste, et Constantine oriens Imperator, mihi tamen certum est ea praecipue isto sermone complecti, quae sunt hujus propria laetitiae, qua tibi Caesari additum nomen imperii, et istarum coelestium nuptiarum festa celebrantur. Constantinus igitur factus Augustus nuptiarum tempore; et observandum obiter, quam gnaviter Panegyristes aduletur Imperatoribus, quando dicit, Constantinum expectasse, ut ab eodem, qui patrem Constantium creaverat Augustum, etiam Augustus diceretur. Nam hoc in mentem venire non potuit Constantino, quia Maximianus Herculius, cum Constantius moreretur, deposito imperio privatus vivebat [Col. 0524D] in Campania, vel, uti Eutropius narrat, in Lucania. Quod autem in Epitome Victoris, et apud P. Diaconum initio lib. XI legimus, Constantinum Caesarem esse factum eodem tempore, quo illa dignitas collata fuit in Severum et Maximinum, error certe est manifestus, uti etiam optime notavit Baluzius ad cap. 19, et quod Acta Metrophanis et Alexandri apud Photium narrant, Constantinum admodum juvenem a patre creatum fuisse Caesarem, ante a me refutatum fuit.

Sed Caesarem . . . Non male Baluzius veteris kalendarii verba, VIII kal. Jan. Natalis Invicti, refert ad illud tempus, quo Constantinus a Galerio Caesar est nuncupatus, licet obstare videatur, quod Constantius mortuus sit mense Julio anni 306, statimque Constantinus more solemni laureatam imaginem miserit ad Galerium, et tamen primum ab eo ut Caesar agnitus sit mense Decembri anni ejusdem. Sed, ut dixi, non displicet haec conjectura, praeferrique illa debet [Col. 0525A] explicationi Petavii; vir enim ille eruditissimus ad extremam Orat. IV Juliani, intelligit ludos in honorem solis invicti celebratos. Certe sol invictus saepissime in nummis occurrit, et in uno Victorini absolute invictus vocatur. Sed si maxime hoc locum habere posset, non tamen video, quo sensu Natalis Solis diceretur: deinde, si in hunc diem ludi in honorem Solis celebrati rejiciuntur, Saturnaliorum diem ultimum proxime ii sequentur, quibus Constantini temporibus octavum accessisse gratis equidem affirmatur. Nam ultimus Saturnalium dies est a. d. X kalendas januarii: Natalis Invicti vero incidit in 8 kalendarum earumdem. Cum autem eo Natalis Caesaris Constantini forte celebratus sit, sequitur, Solis ludos incidisse in 9 kal. jan. Hoc certe die in kalendario notatur munus consummat, illoque indicari videtur, nulla gladiatorum munera amplius eo anno fuisse celebrata; et cum Julianus dicto loco scribat, post agonem Solis in honorem celebratum nefas fuisse ullum exhibere, suspicio mihi oborta [Col. 0525B] est, ludos hoc die Soli sacratos fuisse ex instituto, vel Juliani, vel alterius imperatoris; nam ultimum Saturnalium diem proxime illi sequebantur: , ait, et paulo ante, (ita legendum forte) . Sed haec velim alii diligentius examinent; optimeque id facere poterit dignitate et doctrina illustris Spanhemius, qui nobis Julianum emendatiorem promisit, et quanta is eruditione praeditus sit, docent satis superque in ejusdem imperatoris Caesares notae.



CAPUT XXVI.

Maxentium Romae factum imperatorem. Eutropius lib. X, cap. 2, scribit, Maxentium haud procul ab urbe in villa publica moratum fuisse. Fuit Romae villa publica in Campo Martio; eratque domus ampla, in qua exterarum gentium legatis lautia praebebantur, [Col. 0525C] uti docent Nardinus et Donatus. Illa hic non debet intelligi, sed praetorium, vel villa, quae publica, ut reor, vocatur, quia ad imperatores et rempublicam pertinebat; quomodo jumenta publica dicuntur, quibus cursus publicus peragebatur. Nam Epitome Victoris nos docet, Maxentium fuisse in villa sex millibus ab urbe discreta, ab itinere Labicano; eademque verba reperias apud P. Diaconum, qui tamen et villam appellat publicam. Sic in via Appia fuit alia via publica. Auctor Excerptorum Vales. pro Maxentio filio evocatus illuc venit Herculius, qui per perjurium Severum deceptum custodiae tradidit, et captivi habitu ad urbem perduxit, et in villa publica Appiae viae tricesimo milliari custodiri fecit. Eutropius quoque, X, 2, narrat, Constantinum Magnum Nicomediae in villa publica obiisse. Interpres Graecus reddidit, non secus ac scilicet Plutarchus caedem a Sulla factam fuisse scribit , id est, in villa publica; quemadmodum Latini loquuntur. Nam significat non modo agrum, verum etiam villam, [Col. 0525D] vel domum in agro extra urbes exstructam; et quando Constantinus Porphyr., II Them. 9, dicit, Diocletianum oriundum esse , indicare potest, eum in agro, vel villa prope Salonas, eo ipso in loco, ubi postea exstruxit palatium amplum, natum fuisse; qua de re videri possunt, quae ad cap. 19 noto. Certe sic Maximianus Herculius haud procul Sirmio palatium exstruxit in loco, ubi parentes ejus exercebant opera mercenaria, teste Epitome Victoris, et P. Diacono: et Constantinus oppidum Naisum, in quo natus atque educatus erat, magnifice ornavit, quemadmodum in Excerptis saepius laudatis legimus: Constantinus natus Helena matre vilissima in oppido Naiso, atque eductus, quod oppidum postea magnifice ornavit; ubi si quis rescribi debere judicaret, Helena matre, vilissimo in oppido Naiso, vilitatem certe generis ab Helena tolleret.

Romae factum imperatorem. Notatu dignum praecipue [Col. 0526A] est, Eusebium, l. VIII, c. 14, Historiae eccl., narrare, Maxentium initio simulasse se christianum esse, , ut morem gereret, blandireturque populo romano. Nam inde videor affirmare posse, christianorum numerum ingentem hoc tempore Romae fuisse, et forte eos gentiles superasse. Neque enim aliam causam invenire, quamcumque in partem haec versem, possum, cur christianorum gratiam captaverit novus imperator, qui ethnicae superstitioni erat devotissimus, et christianos odio prosequebatur.

Castra quoque praetoria sustulerat. Ea diminuta fuisse a Diocletiano et Herculio, vel certe illo, docet nos Aurelius Victor: Herculius libidine tanta agebatur, ut ne ab obsidum corporibus quidem animi labem comprimeret; Valerio parum honesta in amicos fides erat, discordiarum sane metu, dum enuntiatoribus posse agitari quietem consortii putat. Hinc etiam quasi truncatae vires urbis, imminuto Praetoriarum cohortium atque in armis Vulgi numero, quo quidem plures volunt imperium [Col. 0526B] posuisse; cujus loci hunc sensum esse puto, Diocletianum raro cum aliis imperatoribus fuisse, quia discordias ex congressibus metuebat, nec iis habebat fidem; consortium posse coli censuisse per alios, quos sibi invicem mittebant; et imminuisse militum praetorianorum numerum, quia timebat, ne illis alius uteretur ad ipsi bellum inferendum. Et nota ex Eutropio est Diocletiani suspecta prudentia. Per in armis vulgus forte intelligi possent cohortes urbanae, quae tunc temporis ex vulgo lectae videntur; vel cum Cl. Baluzio legendum est inermis vulgi, quia et vulgi magna multitudo seditionibus causam praebere solet. Quod autem hic imperator fecit, adscribit Galerio Lactantius, nisi ille postea etiam imminuerit praetorianorum numerum. Nam licet narret, eum castra praetoria sustulisse, non tamen illud ex omni parte verum est, quia id postea fecit Constantinus Magnus, teste Zozimo II, 17, atque ab eo imminutam valde praefectorum praetorio potestatem fuisse, docet Valesius [Col. 0526C] ad Amm. Marcell. XIV, 9. Constantinus autem ea sustulit, quia milites praetoriani jussu Maxentii Romae certo tempore obvios quosque occiderant, et ingentem stragem ediderant, tradentibus Eusebio VIII, 14, et P. Diacono, l. XI, et quia apti erant fovendis factionibus, Victor: Quos (senatum et plebem) in tantum afflictaverat, uti praetorianis caedem vulgi quondam annuerit; mox: Quorum odio praetoriae legiones ac subsidia factionibus aptiora, quam urbi Romae, sublata penitus, simul arma atque usus indumenti militaris. Non videntur autem multi praetorianorum militum superfuisse, cum Constantinus eos sustulit, quia ceciderunt magnam partem in praelio, quo victus Maxentius; ita enim mihi interpretanda videntur esse verba panegyrici auctoris incerti, c. 7: Hostes territi, fugatique, et angustiis Mulvii pontis exclusi, exceptis latrocinii illius primis auctoribus, qui, desperata venia, locum, quem pugnae sumpserant, texere corporibus; nam praetorianos intelligo, qui Maxentium fecerant imperatorem, et qui caedibus in [Col. 0526D] Romanos fuerant grassati.

Tres Caesares facere non poterat. Obstante scilicet Diocletiani lege, uti optime. explicat Baluzius cujus legis, vel dispositionis mentio, c. 18: Quod autem sequitur, satis visum est semel fecisse quod noluit, Constantinum respicit, quem invitus Caesarem admisit.

Severum arcessit. Victor narrat, Severum casu ad urbem (nimirum Romam) fuisse, et jussisse Galerium, ut arma in hostem ferret propere. Certe Severus Italiam obtinuit, potuitque ad urbem fuisse: sed inde videtur arcessitus in Illyricum a Galerio, qui eum tunc hortatus est ad recipiendum imperium.

Ad recipiendum imperium. Italiae nimirum, quod cum Occidente cesserat Severo Augusto, quodque occupaverat Maxentius a milite praetoriano factus imperator. At si Zozimum sequimur, Severus fuit tantum Caesar, non autem Augustus, quia II, 10, narrat, Galerium aegre tulisse [Col. 0527A] . Sed fallitur; et quia per breve admodum tempus in summo fastigio fuit constitutus, eum proculdubio Caesarem vocat. Capite enim praecedente diserte Lactantius scribit, Severum Augustum esse creatum, et nummi ejus inscribuntur, IMP. C. SEVERUS. P. F. AUG. Tristanus, tom. III, p. 437, notat eum factum fuisse Augustum consensu Constantii atque Galerii: verum, uti ex Lactantio constat, mortuo demum Constantio, Severus Augustus est factus a Galerio, cum intellexisset Constantinum purpura indutum fuisse a militibus in Britannia. Num autem, accepto hoc nuntio, statim Severum dixerit Augustum Galerius, an vero id primum fecerit, postquam Maxentii conatus intellexit, dubium est, stantibus pro utraque sententia viris eruditis. Ex Lactantio constat Severum Augustum esse creatum, cum laureata imago Constantini ad Galerium esset perlata; et Zozimus testatur, l. II, c. 9, Maxentium Augustum esse factum, cum Romae talis Constantini imago esset exhibita: adeo ut hinc pateat, non multum inter sese discrepare [Col. 0527B] viros eruditos, et utrumque eodem fere tempore potuisse accidere, licet nihil necesse sit credere, Galerium scivisse res, quae Romae gerebantur, cum Severum renuntiaret Augustum. Nummos observo Severi Caesaris caput repraesentare laureatum, Severi vero Augusti galeatum, ad indicandum forte, eum simul ac Augustus factus est, contra Maxentium profectum fuisse; quo pertinet Augusti Severi nummos inscribi, CONCORDIA, vel FIDES MILITUM, quae in Caesareis nequaquam apparent.

Venis ei incisis Errat igitur Politia SS. Patrum Metrophanis et Alexandri, in qua apud Photium, p. 1407, scribitur, Severum morbo extinctum esse; et forte huic Severo tribuitur, quod Severo successori Nigri convenit. Si excerpta Valessi sequimur, jugulatus fuit, idque non statim, sed postea, uti patet ex verbis, quae modo laudavi; quaeque etiam nos docent Herculium decepisse Severum, et jusjurandum violasse.



CAPUT XXVII.
[Col. 0527C]

Urbe munita, et rebus coeptis inimicis. Locus non modo difficilis, verum etiam, si quid video, corruptus. Forte legendum est, rebus captis inimici, id est, rebus, quas ab inimico Severo ceperat, diligenter instruens et muniens.

Utensilia non haberet. Id est, res ad persequendum necessarias. Petrus Damian. apud eruditissimum du Cange in Glossario: Calcaria, scutica, et si quae alia equitandi sunt utensilia, id est, instrumenta.



CAPUT XXVIII.

Quia milites erant, qui Severum reliquerant. Sensus postulat omnino, ut legatur, quia milites erant sui, qui Severum reliquerant; idque verum esse patet ex cap. 44 et similitudo litterarum vocem eam extricare potuit.

Diripuit ab humeris purpuram. Si latine loqui volumus, [Col. 0527D] dicendum foret deripuit, id est de corpore filii detraxit; cum contra diripere significet in frusta concidere, uti doceo lib. IV Observ., c. 5. Ita Ovid., c. 7:

   Velamina Progne
Deripit ex humeris . . . . . . .
Virgilius: Tergora deripiunt costis. Apud Socratem, ubi de hoc conatu Herculii agitur, legitur, , quod commodissime verti potest, perdere.



CAPUT XXIX.

Cum eo disputaret. Id est, sermocinaretur, dissereret, cum eo ageret. Cic. III Fam., 8: Itaque me arbitror Synnadis pro tribunali multis verbis disputavisse; Orat. pro Caelio: Scitote, Judices, eas cupiditates atque haec studia de quibus disputo, non facile in eodem homine esse posse; et saepius alibi.

Exclusus a suo. Quod nempe, antequam secundo [Col. 0528A] Augustus erat factus, Diocletiano etiamnum imperante, habuerat, uti patet ex cap. 7 et 8, et ad quod regendum nunc vocatus erat a filio Maxentio, cap. 28.

Aderat ibi Diocles. Notat vir doctus, Herculium nunc equidem bona fide non imperasse; hunc tamen, potius quam Diocletem, numerum senarium implere. Certe Diocles, vel Diocletianus, sex principibus annumerari non potuit; quippe qui nunquam purpuram resumpsit: quod tamen ut faceret, adhortati eum fuerant Herculius, et Galerius, testibus Zozimo et Eutropio. At contra Herculius bona fide imperabat: nam Maxentius Augustus ipsi purpuram miserat; et imperator secundo factus, dixit etiam Constantinum imperatorem, qui Caesar tantum erat. Fateor vim imperii penes alios quam Herculium fuisse: sed tamen illi hoc respectu comparari Diocletianus non potest.

Imperium Licinio daret, substituto in Severi loco. Ergo statim Licinius Augustus factus est; nam, uti [Col. 0528B] constat ex cap. 25, Severus a Galerio nuncupatus fuit Augustus. Auctor anonymus de Vita Constantini scribit, Galerium in Illyrico Licinium fecisse Caesarem; eumque sequuntur Tristanus, t. III, p. 482 (ubi etiam notat Licinium imperatoris titulum post Galerii mortem sumpsisse primo, quod valde a vero alienum est), Oiselius ad Tab. XIII, et Antonius Pagius in Dissertat. Hypatica. Verum ex Lactantio, praesertimque ex cap. 20 (ubi disertis verbis narrat, Galerium Licinium veteris contubernii amicum, et a prima militia familiarem, Caesarem facere noluisse, ne filium nominaret, ut postea in Constantii locum nuncuparet Augustum atque fratrem), necnon ex iis quae notat Henr. Norisius in Explicat. Nummi Diocletiani et Licinii, p. 38, contrarium videtur verum esse. In nummo tamen apud Stradam cernitur Licinii patris laureata, cum epigraphe: LICINIUS. NOB. CAES.; ab altera parte, CONCORDIA. AVGG. DD. NN. AET. Et in alio apud Angelonum, caput ejusdem laureatum, [Col. 0528C] et D. N. VAL. LIC. LICINIUS. NOB. C. Norisius loco laudato notat, Licinium una simul Caesarem et Augustum esse designatum, idque aperte satis ex Eusebio et ex nummorum inscript. patere. Quod si vera notat vir doctissimus videri alicui posset, neminem Augustum esse illo tempore factum, quin ante fuerit creatus Caesar; eosque qui Augusti creandi erant, dicis tantum causa, uno eodemque tempore, quo Augusti renuntiabantur, Caesares esse dictos. Et ita Licinius, in Severi locum substitutus, factus erit Augustus: sed ut omnia rite peragerentur, ante in eum Caesarea dignitas fuit collata. Idem de Maxentio sentiendum esse apparet, cujus nummi etiam inscribuntur: M. VAL. MAXENTIUS NOB. CAESAR. Liciniani autem laudati nummi evincunt, Scaligerum non satis caute notare Licinium in nummis non dici NOB. CAES. Quin et Licinium simul Caesarem atque Augustum esse factum firmat, si particula et interponatur, Victor Aurelius: Hoc acrior Galerius, adscito in consilium Jovio, Licinium vetere cognitum amicitia Caesarem [Col. 0528D] creat et Augustum. Particula et in editionibus, fateor, non apparet: absorpta tamen forte fuit ab ultima syllaba vocis praecedentis; nec puto Victorem obliturum fuisse ante memoriae mandare, Licinium Caesarem esse factum, si censuisset eum primo Caesarem, tunc vero temporis Augustum esse creatum: deinde ratio loquendi exigit, ut scribere debuisset Victor, Licinium Caesarem vetere cognitum amicitia creat Augustum, si indicare voluit, Licinium tunc temporis Augustum ex Caesare esse factum.

Francorum gens . . . . Doctiss. Baluzius notat Francorum limitem circa Danubium fuisse. Sed illi prope Rhenum, quem proculdubio trajecit Constantinus, habitarunt: inde late diffusi, uti patet ex Tabula Peutingeri, et variis auctoribus; deinde si ad Danubium habitarunt, non potuit intra paucos dies fines eorum intrare Constantinus, id quod tamen ipsum fecisse constat ex hoc capite. Et hoc vel alio tempore [Col. 0529A] Constantinus Francos vicit: unde in ejus nummo captivus sedet, addita inscript. GAUDIUM ROMAN. et FRANCIA, apud Illustr. Spanhemium.



CAPUT XXX.

Quia semel abiit impune. Similiter plane Phaedrus Fab. 8:

Impune abire deinde quia jam non potest.
neque aliter Terentius, Cicero, Catullus et Seneca loquuntur.

Vidisse somnium . . . Proprie loquitur; unde frequenter in Inscrip. EX VISU. Interpres vulgatus LXI Gen. I, post duos annos vidit Pharao somnium.

Eliso et fracto superbissimo gutture. Illustraturus mortem Herculii vir doctissimus notat, pessime Suidam scribere, Diocletianum a senatu jugulatum esse, Maximianum vero se suspendisse. Certe Diocletianus non est jussu Senatus jugulatus: sed tamen Herculius, [Col. 0529B] permisso mortis genere, suspensionem elegit; uti clarissime ex hoc Lactantii capite constat. Tradit idem etiam Suidas; adeo ut cur carpatur non videam: errat tamen, quod Maximianum Herculium, qui suspendio vitam finivit, vocet vel Generum Diocletiani; quippe qui fuit Galerius Maximianus. Liberum autem mortis arbitrium multis olim permissum fuisse, satis superque ex Tacito, Suetonio et aliis constat.

Morte finivit. Massiliae scilicet; notatque recte Zozimum Baluzius, quod Maximinum et Maximianum Herculium confundens, hunc scribat Tarsi morbo extinctum fuisse. Idem vitium committit Socrates I, 2, nec non Cassiod. I, 4 Histor. Tripartitae: Hinc ejus (Maxentii) pater imperandi cupidine voluit filium regno privare, quod facere nequivit: post haec autem Tarso Ciliciae mortuus est.



CAPUT XXXI.

Quae promiserat, redderet. Locus hic admodum difficilis [Col. 0529C] est: et vix video quis sensus illi insit. Videtur dicere, Galerium exactiones graves fecisse, ut vicennalia, quae promiserat, splendide agere et celebrare posset.

Securem alteram afflixit. Et hic mihi vix satisfacio. Si sensus est, ut existimat Columbus, Galerium afflixisse, vel inflixisse securem alteram provinciis, crediderim facile Lactantium novam exactionem designare et ab ea alteram, cujus mentio cap. 23, distinguere; et sic in nomine vicennalium nihil aliud erit, quam quia vicennalia jam nominabantur, deque iis multus sermo esset, et praeparabantur quae ad ea celebranda erant necessaria. Lacuna forte ita suppleri potest: cogitabat, et ut is qui jamdudum, etc.

Officiorum omnium milites . . . . Eo tempore officium significabat comitatum, vel homines, qui viro illustri parebant: unde in Notitia Dignit. officium viri illustris praefecti praetorio Orientis, princeps, cornicularius; alibi, officium virorum illustrium praefectorum praetorio [Col. 0529D] per Illyricum. Praeterea ipsae etiam dignitates eo nomine veniebant: Suetonius, Ner. 15: Praeterito quaestoris officio, id est quaestore; Ins. 1, CCCLXI. PERFUNCTO OFFICIO PRAEFECTURAE PRAETORIO; infra cap. 48, ad officium tuum, id est, ad te judicem. Unde omnium officiorum milites non male exponi possunt, omnium magistratuum milites, quos mox vocat milites judicum.

Area. In qua scilicet frumentum purgabatur, et discernebatur a palea. Videantur rei rusticae scriptores.

Spe futurorum. Nimirum fructuum, qui in agris crescunt, et quibus sese alere poterant.

Praestabo. Id est, exhibebo, dabo. Ita praestare certam summam apud Sueton. Dom. c. 9; Cicero, vix videor quod promisi praestare posse: inde praestatio et legatorum praestatio in Jure. Videtur autem Galerius vestes omnis generis, tapetia, aurum etiam atque argentum exegisse ad ornandam vicennalium pompam. Inde eum interrogat Lactantius: Unde hoc tibi [Col. 0530A] praestabo, vel dare potero, si tollis omnes fructus, ex quibus venditis talia mihi comparare debeo?



CAPUT XXXII.

Nec Caesarem se, nec tertio loco . . . Ita fere sese gerit Maximinus, uti ante fecerat Galerius ipse, quemadmodum patet ex cap. 9 et aliquo modo observare possumus Talionis legem; id est, ita eum a Maximino Caesare vexatum fuisse, uti ipse vexaverat Diocletianum et Herculium. Galerius Maximianus Augustorum primus erat, Licinius secundus; Caesaresque habebantur Constantinus, Maximinus, et Maxentius: sed coactus tandem est Galerius, uti ex fine capitis patet, quatuor imperatores numerare, ita ut quinque simul forent Augusti, Galerius, Licinius, Constantinus, Maximinus, et Maxentius. Sed quo loco Maximini nomen fuerit positum, nondum certo constat; et ille nec Caesar, nec tertio loco Augustus, nominari volebat: unde clarum utique est eum censuisse secundum locum sibi deberi, [Col. 0530B] nomenque suum post Galerii nomen ponendum esse. Mortuo certe Galerio primus esse voluit, uti nos docet Euseb. IX, 10 Hist. Eccl. primum locum in titulis atque honoribus vindicare; recteque notat Valesius, Maximinum sese in operum Inscriptionibus publicorum statuarumque primum nominasse, quia ante Constantinum et Licinium creatus erat Caesar. Et hinc ad veram causam deveniri forte posset, cur Maximini nomen in edicto apud Euseb. VIII, 17, non reperiatur; quippe qui non tertio, sed secundo post Galerium loco nominari volebat. Quod si tamen edictum hoc promulgatum est communi titulo, uti docet Lactantius, cap. 36, id est prescriptis nominibus Galerii, Constantini, Licinii, Maximini et Maxentii omissa forte a Christianis sunt ultimorum nomina, quia non nisi parumper destiterunt eos persequi: vel illa omisere Galerius, Constantinus, et Licinius, quia non satis firma cum iis erat amicitia; [Col. 0530C] et forte, quia Maxentius etiam litem de loco movebat, quippe qui ante Constantinum, Maximinum, et Licinium, a Praetorianis erat factus Imperator. Potuit etiam edictum ad Maximinum et Maxentium mitti, ut illud praeposito suo quisque nomine publicaret; et missum fuisse inde constat, quia Maximianus in Oriente, quem regebat, promulgare illud noluit, teste Eusebio IX, 1, qui potest videri.

Dispositionem suam servet . . . . Id est, quod statuit, quod decrevit, quod quasi legem praescripsit; cap. 18: Debere ipsius dispositionem in perpetuum conservari; cap. 34: Quae pro Reip. semper commodis atque utilitate disponimus. Inscr. vetus: QUAE. FORMA. INTERDICTI. ET DISPOSITIONIS. SUB. GLADII. FERICULO. CUSTODIENDA. MANDATUR.

Tollit audacius cornua . . . . Majores animos sumit, audacior fit, atque superbior. Ovid. I Artis, 239.

Tunc veniunt risus: tunc pauper cornua sumit.

[Col. 0530D] Idem IV Trist. 9:

Jam feror in pugnas et nondum cornua sumpsi;
   Nec mihi sumendi causa sit ulla velim.
Eodemque sensu Micyllo in Luciani Gallo dicuntur .

Filios Augustorum. Verissima puto monere Columbum; et nullus alius victus contumacia Maximini dicitur esse a Lactantio, quam Galerius Maximianus. Constantinus autem et Maxentius revera filii erant Augustorum, unde et ita appellantur ab Eutropio, x. 3, Maximinus autem Daza, novus homo; cui tamen puto hunc titulum etiam fuisse datum, quia nequaquam est verisimile, Galerium eum, quem ipse Caesarem fecerat, praeteriturum plane.

In campo Martio proxime celebrato . . . Locus hic suas difficultates habet; nec capio, quid sit celebrare campum Martium. An significat habitas militum decursiones? an vero armilustrium fuisse factum? Sed [Col. 0531A] hoc celebratum non fuit in campo Martio, verum in regione Urbis XIII, ubi a P. Victore memoratur, Vicus Armilustri. Deinde armilustrium non spectavit omnem exercitum, sed tantum ancilia, quae, uti in observationibus doceo, arma vocantur. Varro, lib. V de L. Lat., Armilustrio circumisse ludentes ancilibus armatos. Praeterea, Maximinus non erat Romae, verum in Oriente, uti ex cap. 36 patet; unde discimus, alias urbes exemplo Romae etiam campos Martios habuisse. Puto igitur, milites omnes in unum fuisse collectos, vel exercitii, vel alterius rei gratia, diemque illum fuisse solemnem; et propterea Lactantium dicere, Campum Martium fuisse celebratum. Et ita fere celebrare asylum legitur in Kalendario, quod cum Ovidii Fastis editum est: Templum factum est Carmenti. Celebratur asylum; quod Ovidius, si nonnullas editiones sequimur, ita expressit: vicini lucus celebratur asyli; pro quo Heinsius rescribit Hylerni; et celebrare asylum significat, diem illum colere, quo Romulus asylum aperuit; celebrare lucum Hylerni, [Col. 0531B] celebrare statum diem in honorem numinis, quod luco illi praesidebat; et in celebrando campo Martio potuerunt etiam sacrificia Marti oblata fuisse.



CAPUT XXXIII.

Percussit eum Deus . . . II. Jobi, 7, percussit Job ulcere pessimo; Exod. IX, 15, percutiam te et populum tuum peste; et Jerem. XXX, 12, occurrit insanabilis fractura et pessima plaga; moxque sequitur, plaga enim inimici percussi te, castigatione crudeli.

Cancer invadit, Gangraena, uti ex medicis latinis Celso et Scribonio, iisque quae in Lexico Scriboniano notat Rhodius, patet.

Cessere magistri . . . Petitum est ex Virgilio, scribique debet:

   Cessere magistri
Phyllirides Chiron, Amythaoniusque Melampus,
uti doceo pag. 4 Apotheoseos Homeri.

[Col. 0531C] Dat Apollo curam. Id est, oraculo suo praescribit, quae remedia debeant adhiberi; et consultos saepe ab aegris deos, eorumve oracula fuisse, ut ipsis medicinam facerent, notius est, quam ut probari debeat: tu vide Aristidem variis locis, et M. Anton. Philos. lib. V, § 8.

Sedes tota . . . Ita etiam infra sedem fluentem, partem corporis, qua sedemus, et per quam ejiciuntur excrementa, appellat. Graeci similiter dixerunt, uti patet ex Hesychio in v .

Odoritatem . . . Nullus damno lectionem Baluzii, odor teter: sed minimum a vulgata receditur scriptura, si legimus, odoritas tetra. Sic occurrunt prioritas, commodioritas, superioritas, notata Meursio cap. 32 Avit. Philologici; nec abit uberitas in nummis obvia, et alicubi memini me legisse differitas, pro differentia.

Inaestimabile . . . Id est, Innumerabile.

Corporis amiserant speciem. Ita plane Suidas: [Col. 0531D] , Cum autem incendio magno flagraret, ipsa etiam ossa tosta sunt, ita ut humanae formae figura plane deleretur; nam haec verba de Maximino, vel Galerio Maximiano, non Maximino Alexandri Severi successore, intelligenda esse, docui ad cap. 22.

Annum perpetem. Id est, integrum, totum; eoque sensu vox haec occurrit apud Plaut. in Amph.; Justin. V, 7; Ins. 2, CLXIV, adeo ut non satis caute notet Festus, illa solos poetas usos esse.

Novi doloris urgentis . . . Vel Graecos imitatur, qui genitivum pro dativo absoluto ponere solent; vel aliquid vitii latet, quod non incommode tollit Columbus per, nova vi doloris. Caeterum Haymo, VIII, 2 scribit, etiam Maximinum (ita Galerium Maximianum vocat) subito inflatis visceribus distentum, putrefactisque postmodum vulneribus vermes ebulliisse, foetoremque intolerabilem exhalasse; et fine capitis sequentis, [Col. 0532A] Maximinum Dazam, vehementi aegritudine et doloribus internorum viscerum correptum, amissis quoque morbo luminibus, et tunc magis quid adversus Christum commiserit videntem, vivendi finem fecisse, lata prius lege pro libertate Christianorum.



CAPUT XXXIV.

Atque utilitate . . . Quae etiam in nummo occurrit, cujus in una area cernitur imp. laureatus et MAXIMIANUS P. F. AUG. in altera mulier stolata, singulis manibus tenens singulos globos, et, UTILITAS PUBLICA, apud Andream Morellium in pererudito specimine Universae Rei Nummariae Antiquae; et nota est sententia Cassii apud Tac. XIV An., 44: Habet aliquid ex iniquo omne magnum exemplum, quod contra singulos utilitate publica rependitur.

Juxta leges veteres et publicam disciplinam . . . Id est, juxta leges olim latas, ritusque usu receptos, vel praecepta quae hoc tempore observantur. Plin. X, 82: Si qui autem se contra disciplinam meam gesserint, [Col. 0532B] statim coerceantur.

Ad bonas mentes redirent. Ii dicuntur redire ad bonam mentem, qui sententiis pravis relictis, meliores amplectuntur, et de errore in viam redeunt: quales Ciceroni in epist. ad Famil. dicuntur redire ad sanitatem, id est, ad meliora consilia; et bona mens etiam occurrit apud Petron. bonae mentis soror est paupertas: quo verbo significat, divitibus raro sanam mentem inesse, quia plerumque corrumpuntur luxu aliisque vitiis.

Et per diversa varios populos congregarent . . . Eusebius vertit, quod interpretantur, et in diversis sectis atque sententiis diversos cogerent coetus: cum ego reddere malim, et in diversis locis: putoque etiam Lactantium diversa, nimirum loca, vel oppida, similiter dixisse.

Multi periculo subjugati. Id est, multi tormentis et poenis, quae ex legibus nostris tolerare debebant, subjugati, Christo nuntium remiserunt: multi etiam [Col. 0532C] absque tormentis illud fecerunt; si modo deturbare eo sensu, quo putat Du Cange, usurpatur. Loca enim quae affert, potius notant disjicere, turbam collectam segregare, quam détourner. Prius expressit Eusebius per alterum vero per , id est deturbati; vel qui metu tormentorum se ad Gentiles contulerunt. Nam ut notissimum, significat terrere, consternare, percellere, et deturbare, dejicere. Cic. V Fam., 7: Sed hoc scito, tuos veteres hostes, novos amicos, vehementer litteris perculsos, atque ex magna spe deturbatos jacere. Alibi: Suum quemque scelus de sanitate ac mente deturbat.

Nec Christianorum Deum observare. Aut fallor, aut haec respiciunt plane haereses hoc saeculo, vel praecedentibus natas; de quibus post alios praeclare agit Frid. Spanhemius, theologus apud Batavos celeberrimus, Introd. ad Chronol. et Historiam sacram, cujus nunc secunda pars magno cum fructu et voluptate ab eruditis evolvitur. Nam inter alias fuere multae, quae Christum, vel Christianorum Deum, habebant [Col. 0532D] ludibrio; et nescio quae portenta religionum sibi fingebant, uti ex Augustino, Epiphanio, Damasceno, Timotheo presbytero, aliisque patet. Edictum autem hoc difficultates suas habet: unde breviter quid mihi de uno et altero loco videatur supponam. Per haec verba igitur, qui parentum suorum reliquerant sectam, intelligi debere puto Christianos, qui gentilium parentum et Majorum suorum superstitionibus nuntium remiserant: inde addit, eos se revocare voluisse ad bonam mentem, sive facere, ut iterum deos colerent, et relictam sectam amplecterentur; additque rationem, quia scilicet tanta , vel stultitia, sive dementia eos invaserat, ut pro arbitrio sibi quisque religionem et cultum fingeret, et relinqueret instituta primorum Christianorum, qui scilicet uno ore, unoque corde Deum colebant. Hinc adjicit, se jussisse, ut ad veterum se instituta conferrent; id est, ut relictis tam discrepantibus sententiis, deos Gentilium colerent. [Col. 0533A] Hunc puto verum horum locorum sensum esse; et licet ante suspicatus sim, haec verba, ut non illa veterum instituta sequerentur, quae forsitan primi parentes eorum constituerant, respicere etiam ad Gentilium superstitionem: tamen, re diligentius perpensa, muto sententiam, et arbitror cum Baluzio, praestantis eruditionis viro, taxari Christianos, quod defecissent a prisca illa parentum suorum simplicitate, et in plurimas sectas essent divisi. At quod sequitur, ut ad veterum se instituta conferrent, de gentilium superstitione capio, ad quam Christianos reducere tentaverat Galerius.

Indulgentiam nostram . . . Vox propria, atque in ipsis nummis obvia; significat autem clementiam benevolentiamque imperatorum, sive in remittendis reliquis, sive in largiendis et concedendis rebus, quae petebantur. Meursius eam putat natam Ammiani Marcellini temporibus, quia is lib. XVI ita loquitur: Denique id eum usque ad imperii finem et vitae scimus similiter observasse, ne per indulgentias, quas appellant, [Col. 0533B] tributariae rei concederet reliqua. Sed nihil tale inde doceri posse existimo, quia Ammianus Marcellinus tantum dicit, reliqua tributorum si remitterentur ab Imperatoribus, rem illam indulgentias, uti revera erant, dictam fuisse. Est enim vox haec apud longe vetustiores auctores obvia; et notat gratiam vel remissionem, quam imperatores largiebantur. Sic in nummo Caracallae legitur, INDULGENTIAE FECUNDAE, apud Tristan. tom. II, p. 169, qui potest videri: in alio Severi, INDULGENTIA AUG. IN CARTHA. Hinc Eumenius in Paneg. imperatores saepe vocat indulgentissimos principes; et Ambrosius Orat. in obitum Theodosii, annonarum exigendarum relaxationem ab eo promissam, sed morte praevento non praestitam, vocat indulgentiarum haereditatem.

Conventicula sua . . . Ita cap. 15 et 36 et 49, ubi vocantur loca, ad quae convenire consueverant. Cicero, Orat. pro Domo et pro Sestio utitur hac voce, pro coetu et congregatione.

Alia autem epistola judicibus, etc. Vel significat se [Col. 0533C] Christianis per judices certa loca assignaturum, in quibus conveniant, vel mandaturum, ut observent quid in iis agatur, et ut provideant, ne quae contra rempublicam consilia ineant. Ea enim lege ipsis haec libertas datur, uti patet ex illis verbis, ita ut ne quid contra disciplinam agant; id est, contra praecepta imperatorum, contra imperium, contra leges. Apud Euseb. est, , quod non satis bene reddi credo, ita ut nihil contrarium disciplinae suae deinceps facere cogantur; cum ea conditione libertas Christianis concedatur, ne quid in leges et constitutiones peccent. In principio eodem sensu dixit, quod Lactantio est, juxta leges veteres et publicam disciplinam Romanorum.

Deum suum . . . Libera republica, Romani deos suos rogabant pro salute reipublicae, uti vel patet ex lib. I, c. 10 et 22. Velleii, aliisque auctoribus. Primus fuit Cn. Pompeius Magnus, pro cujus salute [Col. 0533D] universa Italia vota suscepit, teste eodem II, 48. Postquam imperii vis ad unum fuit delata, pro ejus etiam salute deos rogabant, uti docet idem lib. II extremo Sen. I Consol. ad Polyb. Plinius fine Panegyrici, Aristides, tom. I, pag. 50, et Julius Firmicus, lib. I Mathes. Christiani idem imitati optimo merito; et Christum etiam pro salute imperatorum, licet gentiles forent, precati sunt, idque ex praecepto D. Pauli, I Timoth., II, 2, quod confirmatur v. 7, c. XXIX Jeremiae. Atque hoc eos fecisse, docent Theophilus ad Autholicum, lib. VII, pag. 76; Athenag. Legatione pro Christianis extrema; Passio S. Cypriani, pag. 11; Passio S. Victoris Massiliensis a Colomesio, viro erudito, edita, Tertull., c. 30 Apologetici, et denique Dionysius apud Euseb., lib. VII Hist. Eccles., cap. 1, ubi narrat, Gallum occidisse qui etiam videatur cap. 11 libri [Col. 0534A] ejusdem. Sic hodie idem faciunt pro imperatoribus Turcorum patriarchae Graecorum et Armeniorum, teste Ricautio in Vita Mahumetis IV. Veterem consuetudinem etiam retinere Aegyptios nunc Christianos, et orthodoxos pro imperatoribus Arriana haeresi infectis Deum precatos esse, constat ex Liturgiis Copticis, necnon ex Cyrillo Catech. 4 et litteris Ariminensis synodi ad Constantium missis; quod utinam hodie nonnulli, qui se Christianos primi ordinis et loci volunt esse, observarent!



CAPUT XXXV.

Horrenda tabe . . . Quae qualis fuerit patet ex cap. 33, recteque ibi notat Baluzius, similem historiam de Juliano, qui avunculus Apostatae fuit, narrare Joann. Chrysostomum. Idem de eodem Juliano tradit Philostratus VII, 10, sed vermes omittit; quos tamen recenset auctor Passionis Theodoriti presbyteri Antiochiae apud Mabill., tom. IV Annal., p. 133. Caeterum observandum, Maximiani hujus, licet crudelissimi [Col. 0534B] principis, statuam tempore Juliani Antiochiae adhuc visam fuisse. Amm. Marcell. XXV, 10: Nam et Maximiani statua Caesaris, quae locata est in vestibulo regiae, amisit repente sphaeram aeream, formatam in speciem poli, quam gestabat; quae vel ibi semper mansit, vel reposita fuit ab infensissimo Christi hoste Juliano.

Consumptus est. Obiit autem Serdicae, vel prope eam urbem in Dacia mediterranea, uti notat Baluzius ad cap. sequens. Verum nulla in Dacia Serdica, et illa urbs Thraciae adscribenda est. Neque tamen errant auctores, qui Galerium vel natum in Dacia non longe a Serdica, id quod facit Eutropius, vel mortuum Serdicae fuisse, scribunt. Nam, uti ante docui, Dacia ultra Danubium sita fuit provincia Romanorum a Trajano facta; postquam illa defendi non poterat, Aurelianus provinciales in alteram Danubii ripam transtulit, et regionem illam Daciam vocavit, cujus pars Danubio vicina dicebatur Ripensis, interior vero Mediterranea. Sic Amm. Marcell. XXI, 10 scribit, summitates [Col. 0534C] Aemi et Rhodopes Illyrios interscindere et Thracas, hinc vicinas mediterraneis Dacis et Serdicae, inde Thracias despectantes et Philippopolim, civitates amplas et nobiles; quae certe non nisi de Moesia, vel vicina regione, exponi possunt. Idem, XXVI, 5, Aequitium scribit relationem accepisse Antonii Tribuni, agentis in Dacia mediterranea militem; quae itidem in Thracia, vel Moesia, uti ex sequentibus patet, quaerenda est. Macedoniae urbem SERDICAM dici ab Ammiano, lib. XXXI extremo, Ortelium secuti alii censent: sed nihil tale apud cum reperitur, uti ex ipsis verbis patebit. Obsessi vero apud Hadrianopolim . . . . . egressi media nocte, vitatis aggeribus publicis, per nemorosa et devia, pars Philippopolim, exindeque Serdicam, alii ad Macedoniam currebant. Nam tantum abest, ut Serdicam Macedoniae adscribat, ut contrarium potius plane affirmet; et si alii petierunt ab Hadrianopoli Macedoniam, alii vero Philippopolim, et inde Serdicam, certe Serdica ab Ammiano Macedoniae adscribi non [Col. 0534D] potuit: quin imo ab Hadrianopoli Philippopolim, et inde ad Serdicam nostram versus Occidentem rectissima via est, cum Macedonia ad Meridiem sita fuerit. Notant etiam eruditi Nicetam Choniatem Serdicam memorare ad Istri ripam positam, et proinde a Mediterranea nostra diversam: sed ego tantum invenio apud eum, pag. 19: Hunnos, superato Istro, Branitzobam vastasse, et Sardicam spoliasse: inde certe evinci nequaquam potest, Istro illius nominis urbem fuisse impositam, cum notum sit, quam multum itineris gentes illae brevi temporis spatio facere solitae sint, quippe quae nulli alii rei, quam agendis praedis intentae essent. Illyrico Serdicam adscribit Socrates II, 20 Histor. Eccles. Sed nec haec a nostra diversa est, quia Illyrici nomen tunc longe lateque patebat. Nam Appianus usque ad Thraciae montes Illyricum extendit, includitque illi Moesias et alias regiones; et ex notitia imperii patet, per Illyricum octo praesides [Col. 0535A] fuisse, Thessaliae, Epiri veteris, Epiri novae, Daciae Ripensis, Moesiae primae, Praevalitanae, Dardaniae et Macedoniae Salutaris; et Rufus Festus decem et septem provincias illi adscribit: adeo ut mirum non sit, illius temporis auctores urbem hanc Illyrico adscripsisse. Imo, si consideramus praefectum praetorio Illyrici praesedisse duabus dioecesibus Macedoniae et Daciae, et Daciam complexam fuisse quinque provincias, Daciam Mediterraneam, Daciam Ripensem, Moesiam primam, Dardaniam Praevalitanam, et partem Macedoniae Salutaris, apparebit facile, Serdicam etiam in Illyrico late sumpto fuisse. Constat praeterea atque a viris doctis annotatum est, Illyricum dividi in Orientale et Occidentale: illud complexum fuisse partes duas, Moesiam et Thraciam; provincias undecim, Moesiam primam, sive superiorem Praevalin, Dardaniam, Daciam Ripensem, Daciam Mediterraneam, Moesiam secundam, sive inferiorem, Scythiam, Thraciam, Hoemimontum; Rhodopen et Europam, Illyricum vero Occidentale comprehendere partes quatuor: [Col. 0535B] Rhaetiam, Noricum, Pannoniam et Illyrin; provincias novem: Rhaetiam, Vindeliciam, Noricum Mediterraneum, Noricum Ripense, Pannoniam primam, Pannoniam secundam, Saviam, Valeriam; et in Illyride populos Japodas, Liburnos et Delmatas. Sic excusari poterit Zozimus, qui scribit Licinium et Maximinum acie decertasse in Illyriis, cum tamen ex Lactantio et aliis constet, pugnam eam pugnatam fuisse prope Perinthum, vel Heracleam Thraciae. Notant praeterea eruditi, ex Cedreno et Curopalate videri, imo ex his vetustiore Procopio, lib. IV Aedif., Serdicam juxta Nessum Serviae esse; et Sigonium, lib. V Occidentalis imperii cis Istrum in Dacia Mediterranea inter duas Moesias eam constituere. Priores auctores consulere nequeo: sed Sigonius non alia a me sentit, quia urbem eam cis Danubium collocat, et ita Daciam transdanuvianam excludit; et Dacia Aureliani fuit inter utrasque Moesias, et complectebatur etiam [Col. 0535C] Dardaniam, vel Serviam, et forte Thraciae partem nisi dicamus, Dardaniam Thraciae etiam nomine venisse. Nam ego unam tantum Serdicam agnosco in Thracia positam: unde in lapide apud Grut., II, p. DXL: NATIONE THRAX. CIVITATE SERDICA; et quia Thraciae forte pars Daciae postea Mediterraneae accessit, vel, ut dixi, Dardania etiam Thraciae fuit annumerata, inde in Thracia et Dacia Mediterranea; et quia Illyricum longe lateque sese extendebat, inde in Illyrico dicitur fuisse sita; existimaruntque eruditi plures eo nomine urbes celebrari; quod tamen a ratione alienum est plane. Sic late Illyrici voce utitur Victor, cum scribit, Diocletiano, Herculio, Constantio et Galerio Illyricum patriam fuisse; quia Galerius in Dacia prope Serdicam, Diocletianus in Dalmatia, Herculius prope Sirmium, nati sunt; et quamquam Constantii natalis ignoretur locus, proculdubio tamen in iisdem regionibus genitus fuit, quippe qui ex Helena etiam in urbe Naiso procreavit Constantinum, testibus excerptis Valesianis. Haec ita commentatus fueram, cum incidi [Col. 0535D] in tabulam geographicam Sansonis, in qua vir harum rerum peritus admodum Illyricum delineavit. Animadverti autem, eum Sardicam collocare ad fluvium Cebrum a parte Haemi montis, quae versus Dardaniam et mare Adriaticum est; cum contra in Tabulis Ptolomaei illa conspiciatur ab ea parte montis ejusdem, quae versus Propontidem jacet. Et sententia firmari videtur per Ammianum Marcell. quem dicentem audivimus, summitates Haemi et Rhodopes hinc vicinas esse Mediterraneis Dacis et Serdicae: inde Thracias despectasse et Philippopolim; et ita nulla Thraciae pars contineretur Dacia Mediterranea. Quicquid sit, una tantum Serdica fuit. Et Ptolomaeus diserte, lib. III, c. 11, eam Aemo monte includit; nam primo scribit, in provincia esse , praeturas juxta Moesiam utramque, et circa montem Aemum incipientibus ab occasu; et inter eas numerat Sardicam; et mox inter civitates Thraciae Mediterraneas recenset Deultum [Col. 0536A] Coloniam, Orcelin; Carpudaenum, Byziam, Sardicam, Tertam, Philippopolim, et alias.

Nicomediae mensis ejusdem . . . Nullus dubito, quin scribendum sit, Nicomediae medio mensis ejusdem, sive maii; neque enim citius commode potuit proponi Edictum Nicomediae, cum Serdicae aegrotaret Galerius, illudque ibi propositum fuit ante hunc nuntium acceptum, pr. kal. maias.



CAPUT XXXVI.

Fretum Chalcedonium . . . Quod etiam fuit limes imperii Maximini, uti patet ex cap. 45.

Communi tutelo . . . Scribendum omnino est titulo, uti olim miseram ad Columbum. Nam communi imperatorum nomine data haec libertas fuit Christianis; et inde sequitur Maximini etiam atque Maxentii nomina edicto fuisse praeposita, quae tamen hodie non apparent: qua de re vide quae noto ad cap. 32. Post hoc edictum Christianis pacem datam esse, non modo ex Lactantio, verum etiam ex Euseb. c. 9 de Martyribus [Col. 0536B] Palaestinae, ubi Maximini saevitia multis describitur, patet. Notandum autem Maximinum vix sex integros menses abstinuisse a persequendis Christianis, et edictum in Oriente, cui praeerat, non promulgasse: sed ducibus tantum suis mandasse, ut a persecutione Christianorum abstinerent; Praefectumque praetorio Sabinum scripsisse sententiam imperatoris ad provinciarum praesides; primum denique quod fecit, fuisse, Christianos a conventibus, qui fiebant, arcere. Tituli autem comprehendebant nomina et honores. Suet. in Tib. c. 50 scribit, titulis Tiberii adjiciendum esse, Augusti et Liviae filius; et apud eumdem in Dom. c. ult. Senatus decrevit, eradendos ubique titulos, et abolendam omnem memoriam ejus.

Sacerdotes maximos . . . Recte ad Euseb. VIII, 14 notat Valesius, ante haec tempora et sacerdotes provinciarum fuisse; idemque multis docet Spanhemius [Col. 0536C] in Dissert. nec omittendus insignis locus, qui exstat in Chronologia Monachi Altissiod. p. 39: Erant etiam tunc, tempore Commodi, in Britannia viginti octo Flamines, id est, pontifices paganorum, necnon et tres archiflamines, quorum potestati caeteri judices morum atque fanatici submittebantur. Hos denique ex praecepto apostolico idololatriae eripuerunt; et ubi erant flamines, episcopos, ubi archiflamines, archiepiscopos posuerunt. Quanquam ignarus non sim, quam difficulter fides talibus monachorum narrationibus adhibenda sit, vestigia tamen ibi reperiuntur, gentiles habuisse sacerdotes provinciis vel urbibus impositos. Per fanaticos autem intelligo sacerdotes, vel homines diis consecratos; quomodo in Inscript. Fanaticus ab Isis Serapis; Fanaticus ex vico Bellonae, et de aede Bellonae, occurrunt.

Per omnes deos suos facerent . . . Id est, omnibus diis sacrificarent. Mira locutio, quae nescio an alibi sit obvia: cap. seq. dixit per singulos dies sacrificare.

Jure suo . . . Libere, nemine impediente, ex suo arbitrio. [Col. 0536D] Cic. II ad Att., 2; Flor. I, 17, et III, 17 non aliter loquuntur.

Ex altioris dignitatis gradu singulos quasi Pontifices superponeret . . . Sacerdotes Maximi ex primoribus civitatum erant lecti, praeerantque reliquis ejusdem civitatis sacerdotibus: at toti provinciae impositus erat Pontifex; isque eligebatur ex viris majore dignitate, uti erant praesides, quam qua primores erant, praeditis: id quod etiam clare docet Euseb. VIII, 14, et IX, 4, ubi sacerdotes maximos , Pontifices vero appellat. Per primores autem commode intelligi possunt decuriones, vel magistratus municipales, quomodo primores civitatis occurrunt in l. XVI, D. de Usu et Usuf. Sed observandum pontificem provinciae impositum etiam saepe vocari sacerdotem provinciae, quemadmodum patet ex leg. 46 Cod. Theod. de Decurionibus, qua imperatores constituunt, a solis advocatis, eorumque consortio, dari debere provinciae sacerdotem; ubi videatur Gothofredus, non secus ac [Col. 0537A] tom. VI ejusdem Codicis p. 254. Et huc pertinent Asiarchae, de quibus consuli possunt Salmasius ad Solinum, Spanhemius in Dissertationibus, Augustinus ad Modestinum de Excusat., Gothofredus de Interdicta Christianis gentilium communione, Grotius ad N. Test., Rubenius de Urbibus Neocoris, et denique Harduinus, pag. 422. Nummorum Illustrat., qui omnes viri eruditissimi multis hac de re agunt. Iisque addendi sunt Galatarchae, qui Communi Galatarum praeerant, et ludos solemnes curabant. Exstat eorum mentio in Inscript., apud me inedita, et Ancyrae inventa.

. . . . . . . . . . . . [Col. 0537B] . .

Et apud Gruterum 3, CCCCX. et 1, CCCCXV: T. Flavius Caius Antonius (ea enim nomina vir ille tulit, ut ex integrioribus Inscriptionibus alibi docebo) dicitur fuisse et . Sed quia Galatarum metropolis fuit Ancyra, non ingratam me Lectori rem facturum spero, si aliam, eamque elegantissimam ineditam Inscriptionem, quae ejus mentionem facit, supponam.

. . . . . . . . . . . . . . . . . . . [Col. 0537C] . . . . . . . . . . . . . . .

Verum ut pergam, mulieres etiam provinciarum Sacerdotes fuere creatae. Inscript. 8, pag. CCCXXI.

PORCIAE. M. F. MATERNAE O. SACER. DESI P. H. C. ET. POSTEA O. SACERD. CAESAR. M TARRAC. PERPETUAE L. NUMISIUS MONTANUS VXORI.

Nam siglas P. H. C. explicant docti, Provinciae Hispaniae [Col. 0537D] Citerioris. Et notatu dignum est, hos provinciae sacerdotes non videri fuisse omnium, qui in ea provincia colebantur, deorum sacerdotes: sed unius, cui tota provincia sacra faciebat; et maxime quidem Augustorum quemadmodum docet Rubenius: unde inscriptio 10, p. CCCXXI, interpretanda est:

C. SEMPRONIO. SPERATO. FLAMINI. DIVORUM. AVGG. PROVINCIAE. BAETICAE.

quae insuper videtur docere, speratum fuisse Flaminem omnium imperatorum, qui inter Divos erant relati vel qui ibi colebantur; similiterque apud Victorem, per Africam decretum fuisse sacerdotem Flaviae genti; quia scilicet Constantinus Flavius vocabatur. Huc pertinet Flamen Augustalis in Baetica perpetuus, Flamen Provinciae Hispaniae Citerioris, et similes, qui in iisdem lapidibus occurrunt, quique nos docent, provinciis impositos Flamines, vel sacerdotes fuisse. [Col. 0538A] Fateor tamen aliam esse eorum rationem, quos Maximinus, teste Lactantio, instituit, quippe qui reliquis omnibus praefuerint, cum alii tantum provinciae Flamines, vel Sacerdotes possent esse appellati, quia commune provinciae sacrum curabant. Sed restat Sacerdos maximus explicandus. Quemadmodum igitur ex Lactantio, et iis, quae annotavi, patet, sacerdos maximus dictus est, qui reliquis in civitatibus singulis sacerdotibus, veluti caput erat impositus; nam per veteres sacerdotes intelligendi sunt, qui ante constitutos maximos Sacerdotes in urbibus, vel civitatibus illis sacra faciebant. Imperatores pontifices maximos dictos esse, notius est, quam ut vel monere necesse sit: praeter eos, pontifices, vel sacerdotes maximi raro occurrunt, licet apud Graecos frequentissimi sint, et nonnunquam eo vocabulo designent pontificatum Maximum imperatorum et aliorum, uti docuit praeclare illustris Spanhemius dissert. VI. Apud Reines. Ins. 58, Cl. 5, servat memoriam mulieris sacerdotis maximae:

[Col. 0538B] LABERIA. FELICIA SACERDOS. MAXIMA MATRIS. DEUM. M. I.

Sed arbitror eam ita vocari, quia aetate reliquas superabat; vel quia prima in Collegium erat adoptata. Festus certe ultimam rem Romae in usu fuisse, testatur. Minorum pontificum maximus dicitur, qui primus in id collegium venit; item minimus, qui novissimus; quomodo et virgo vestalium vetustissima, maxima fuit appellata, uti docuit Lipsius, vir certe eruditissimus, et qui plurimum Antiquitatis studia illustravit: quanquam ejusmodi pontifex, sacerdos et virgo vestalis, reliquos etiam absque dubio dignitate atque auctoritate antecesserit. In Cephaledio, parvo Siciliae apud Himeram fluvium oppido, etiam sacerdotem Maximum fuisse docet nos Cicero Act. II in Verrem: Cephaledi mensis est certus, quo mense sacerdotem maximum creari oporteat, et ex sequentibus patet eum annuum ex civibus, et in comitiis populi electum [Col. 0538C] fuisse; isque ita non ab aetate, verum ab auctoritate, dictus fuit: quomodo Festus testatur, alios putare Praetorem maximum dici, qui maximi imperii sit, alios vero, qui aetatis maximae. Eidem Curio maximus dicitur, cujus auctoritate curiae, omnesque curiones reguntur; ejusque forte respectu alii dicti curiones minores, qualis celebratur in Inscript. 4, pag. 305, apud Gruterum. Augurem maximum etiam recenset Joannes Andr. Bosius in pererudita dissertatione De Pontific. maximo Romae veteris, cap. 2, sed eum, ut verum fatear, nondum vidi a veteri quoquam memorari; certe apud Festum in V. maximum praetorem, non reperitur. Atque ex iis quidem patet, maximi titulum sacerdotibus datum fuisse nonnullis: sed illud dignum est examine, num Romani praeter pontificem suum maximum alios ita appellaverint, sive Romae sive extra Romam. Sentit id Gutherius, putatque in inscriptione veteri memorari P. Vergilium pontificem maximum Sabinorum: damnat hoc Bosius, et arbitratur, [Col. 0538D] Reinesium secutus, hic scriptum fuisse PONT. MAI. hoc est Majori, vel MAR. id est, Martis. Sed ipse Reinesius postea sententiam videtur mutasse, quia pag. 445 Inscript. notat, hunc Vergilium pontificem maximum dici inter suos, et in collegio pontificum municipalium, uti inter minores pontifices, Romae etiam maximum fuisse: quem tamen Bosius vel putat simpliciter maximum esse dictum, vel nomine scribae (ita enim dici minores pontifices notat) aliove quopiam adjecto. Quicquid sit, rarissime certe praeter Romanorum pontificem revera maximum, alii pontifices maximi memorantur. Summum pontificem invenio apud Prudent. Hym. 10. . v. 223. ubi romanus martyr alloquitur Asclepiadem:

Spectator horum pontifex summus sedes,
quem puto pontificem provinciae fuisse; eidemque celebratur summus sacerdos:

Summus sacerdos nempe sub terram scrobe
[Col. 0539A] Acta in profundum consecrandus mergitur,
Mitra infulatur . . . . . . . .
Quibus versibus pontificem maximum describi male arbitrantur Bulengerus, Reinesius pag. 622, epist. et pag. 77 Ins. Sylburgius ad Zozimum l. IV, c. 36, nec non eruditissimus vir pag. 172 Cenotaphiorum Pisanorum; cum summus ille sacerdos sit sacerdos Cybeles, vel matris deorum, primus, qui eo modo consecrabatur; et de his sacris Prudentium agere existimat etiam illustris Salmasius ad Hist. Aug.

Singulos quasi pontifices . . . Puto me docuisse hos majores fuisse sacerdotibus in civitatibus constitutis; nihilque obstat illos maximos, hos vero simpliciter pontifices appellari. Nam pontificis nomen dignius semper habitum fuit, quam sacerdotis; illudque generale, hoc vero speciale est: unde non absque ratione Velleius II, 59, Pontificatus sacerdotium dixit. Imo et pontifex maximus nonnunquam pontifex absolute dicitur Latinis, et Graecis , omissa voce [Col. 0539B] , uti docet praeclare illustris Spanhemius dissert. 6. Sic Geta in nummis modo PONTIF. modo PONT. MAXIMUS dicitur; et in Plautillae nummo Caracalla vocatur ANTON. P. AUG. PONT. TR. P. V. COS. apud celebrem antiquarium et eruditum Joh. Vaillantium: et Ciceroni in orat. de Arusp. Resp. P. Lentulus cos. dicitur pontifex, qui erat pontifex maximus. Et ut Eusebius Lactantii pontifices appellat , ita pontifices non aliter appellat Plutarchus in Numa. , , , Jam etiam sacerdotum, quos pontifices vocant, ascribunt institutionem Numae; aiuntque ipsum inter eos pontificem maximum fuisse. Torquet hic me locus quia viri eruditi censent, Plutarchum narrare Numam regem pontificem maximum fuisse; firmatque eorum opinionem Zozimus, IV, 36. Sed mirari soleo illud memoriae non mandasse Dionysium Halicarnassensem, Livium, [Col. 0539C] aliumve auctorem Plutarcho et Zozimo vetustiorem; et suspicabar nonnunquam, apud eum scribi debere , id est, ipsum initio unum ex iis fuisse. Certe non video quomodo alias VOX locum habere possit; et Livius, quod apprime huc facit, scribit I, 20, Numam ipsum plurima sacra obiisse, ea maxime, quae nunc ad Dialem Flaminem pertinent: idemque cum aliis testatur, Numam Marcium, Marcii filium, e patribus lectum pontificem, eique sacra omnia exscripta exsignataque attributa esse a Numa rege. Nequicquam me movet Zozimi auctoritas, quippe qui et alia ibi male narrat, et nomine Numae deceptus esse potuit.

Candidis chlamydibus . . . Scilicet candidi coloris vestes induebantur sacerdotes, exceptis iis qui inferis operabantur, uti notissimum est. Et sic in specie docet Porphyr. IV, 19 de Abst. Jovis in Creta usos esse ejusmodi vestimentis. Silius lib. III, sacerdoti vestem niveam tribuit; Plinus Druidibus candidam lib. XVI. c. ult. et Apuleius antistitibus sacrorum [Col. 0539D] candidum linteamen lib. XI. Atque ut chlamys hoc loco tribuitur sacerdotibus, ita et idem facit Apuleius libro laudato: Et humeris dependebat pone tergum pretiosa chlamyda.

Confessoribus effodiebantur oculi . . . Frequens hoc supplicium, ut et truncatae manus, pedes, nares, in Historia Eccles. Sed observatione dignum est, Euseb. VIII, 12, narrare in rebus Diocletiani, imperatores, postquam judices tormentorum et sanguinis satietas ceperat, jussisse, ut oculi Christianis eruerentur, et alterum crurium debilitaretur: quin et idem memoriae mandare Haymonem VIII, 1 Hist. Eccl., et Suidam illud referre ad Diocletianum et Maximianum ipsius generum, qui fuit Galerius, quemque, uti ex sequentibus patet, cum Maximiano Herculio confundit. Victos, ait, multitudine Christianorum, qui occidebantur, edictum promulgasse, ut omnibus Christianis, quotquot invenirentur, dexter oculus effoderetur, non solum propter acerbitatem doloris, sed etiam propter ignominiam, , [Col. 0540A] eamque conspicuam, et ob Romanae civitatis alienationem, ut vertit Portus, cum mihi videatur Suidas dicere, poenam hanc fuisse alienam a disciplina Romanorum, vel non usitatam in rep. Romana; id quod certe verum est: unde unusquisque statim cognoscere poterat eos Christianos esse. In Politia SS. Patrum Metrophanis et Alexandri apud Photium legimus, Paphnutii, qui interfuit concilio Nicaeno, jussu Maximiani dextrum oculum erutum, et sinistri cubiti nervos incisos fuisse; sed hoc vertendum erat, et nervos sinistri poplitis incidit, quia tam flexum poplitis, quam brachii, vel cubitum significat; et Eusebius post verba modo laudata diserte scribit, dextros Christianis oculos effossos, et candente ferro fuisse debilitatos. Notatu insuper non indignum est, Euseb. IX, 5, et post eum Haymonem VIII, 3, narrare, ubi de hac Maximini persecutione agunt, Simulacrorum pontifices in odia et necem Christianorum concitatos [Col. 0540B] esse: quod ut aliqua justa ratione videretur fieri, conficta esse acta quaedam velut apud Pilatum de Salvatore nostro habita, in quibus adversus Christianos omnis blasphemia conscribitur. Unde sequitur ficta haec Acta fuisse A. C. 311 extremo, quia post Galerii mortem, quae incidit in maium ejusdem anni, vix sex menses a persecutione Maximinus abstinuit. Sed eorum Actorum antea fieri mentionem in actis praesidialibus Tarachi, Probi, et Andronici cap. 9, putat Valesius: Inique non scis (ait maximus praeses) quem invocas Christum, hominem quidem fuisse, factum sub custodia Pontii Pilati, et punitum, cujus exstant Acta passionis. Gesta haec sunt Diocl. IV, et Maximiano III, coss. sive anno Christi 290, et si eadem Acta intelligi debent, certe illa praecesserunt persecutionem; utque tempora conciliet Valesius, scribendum putat, Diocletiano IX, Maximiano VIII, quia in illis Actis fit mentio praecepti imperatorum, quo omnes jubebantur diis immortalibus sacrificare, et quia praeses cap. 9 [Col. 0540C] dicit, diuturnam et altam pacem principes praestitisse, quae non erat Diocletiano quartum consule. Nonum ille consulatum gessit an. 304, et sic quoque Pilati Acta ante Maximini persecutionem fuere conficta; cujus tamen initio Acta haec supposititia edita fuisse diserte tradit Eusebius. Puto igitur in Actis Tarachi non respici ad illa Acta Pilati: sed vel praesidem Maximum innuere ipsam S. Scripturam; cujus, non Pilati, sed Christi, ex historia litteris a Christianis mandata constat, eum cruci affixum esse; vel ad Acta, quae Pilatus ad Tiberium imperatorem de passione, resurrectione, et miraculis Christi misit, et ad quae provocant Tertullianus, Eusebius aliique. Nam si nefaria, quae ab impiis et scelestis illis Christo tribuuntur, scelera in Actis Pilati tunc lecta fuissent ab Ethnicis, procul dubio ea Maximus non reticuisset, nec dixisset tantum, Christum hominem et punitum fuisse.

Auriculae . . . Id est, aures: Poeta, Auriculas asini Mida rex habet; Arnob., lib. VI, p. 240: Nunc vero, quia cernunt ora, oculos, capita, buccas, auriculas, [Col. 0540D] nasos; notumque est illud Ciceronis, auricula infima mollior. Haec autem suppliciorum genera apud Persas in usu fuisse frequenti docet Brissonius; et auctor M. Etymologici inde deducit, quia facinorosis veteres abscindebant.



CAPUT XXXVII.

Ut quisquis ad coenam vocatus esset, inquinatus inde atque impurus abiret. Jam monui ad cap. 11, uti ex Columbi notis patebit, haec ad idolothyta referri debere: eamdemque ob rationem abstinuisse Christianos ab epulis, quas Galerii mater Romula exhibebat. Quid de his apostolorum tempore statutum sit, quidque Paulus ad Corinthios scripserit, satis superque ex Novo Foedere constat. Gentiles, cum sacrificarent diis suis, victimas quidem integras ante aras statuebant, easque diis sacrabant: sed tamen non totas offerebant; verum pars earum inserviebat amicis excipiendis. Val. Flaccus, II Argon. v. 347:

   [Col. 0541A] Sacris dum vincitur extis
Prima fames . . .
id est, carnibus, quae ex sacrificio superfuerant. Ipse deus, cui sacrum erat factum, existimabatur convivas pascere; unde elegantissime Aristides, tom. I, p. 97, Sarapin vocat , uti optime explicat Salmasius in observ. ad Jus Att. et Rom. Erant tamen homines parci, qui reliquias sacrificiorum sale condiebant domum relatas; alii, qui eas macellariis vendebant, uti nos docet Theophrastus, cap. 23 Characterum; alii honestiores, qui, ad evitandos sumptus, victimarum partes amicis mittebant, quemadmodum ex Theocrito et Plauto docuerunt eruditi. Sed qui eas dividebat non fuit dictus , uti arbitratur Castellanus in praefat. Syntagmatis de Festis Graecorum: verum id ipse sacrificans per certum hominem, et servum forte, fecit. Contra fuerit quaestor pecuniae publicae; et licet expensarum, quae in sacris publicis fiebant, curam habuerit, acceperitque talium victimarum pelles et reliquias [Col. 0541B] non secus ac sacerdotes, observante Scholiaste Aristophanis, tamen inde nequaquam inferri potest eum reliquias sacrificiorum divisisse, et ad sacrificantium amicos misisse. Porphyrius, lib. II, § 8 de Abstin. testatur, suo tempore animalium nonnullas partes sacrificatas, caetera epularum loco fuisse: , et § 27, putat homines, cum antiquitus fructuum primitias diis offerrent, et reliquos comederent, eodem exemplo de animalibus sacratis gustasse. Erant tamen sacrificia, in quibus nefas erat edere immolata. Idem Porphyr. II, 44: Omnes enim in hoc consenserunt theologi, , quod in sacrificiis, quae ad malum aliquod avertendum fiunt, ea quae immolantur non sunt comedenda, sed expiatoriis utendum sit. Abstinebant autem ab idolothytis primi Christiani; et praeter exempla ab aliis allata, vide Adonem in Martyr., pag. 80, 142, 148 et [Col. 0541C] 181, Analecta Mabillonii, tom. IV, pag. 132, qui locus singularis et elegans admodum, et pag. 141; at contra iis vescebantur Nicolaitae, Valentinianique, uti testantur Epiphanius et Augustinus.

In caeteris quoque magistri sui similis. Arbitror designari Galerium Maximianum; nisi quis putet scribi debere magistris suis, quia mox Diocles et Maximianus memorantur.

Hinc fames, agris . . . Hanc etiam memorat Haymo, lib. VIII, cap. 3, sed alias affert causas.

Rapiebantur ad sacrificia quotidiana, quibus eos . . . Putabam antea, eos referri debere ad agros: sed nunc illud damno, quia sequentia contrarium evincunt plane. Nec displicet Columbi suos; ita ut aulicos intelligat Lactantius, vel domesticos imperatoris, qui sacrificiorum reliquiis tam probe satiabantur, ut annonam vel victum, qui ipsis dabatur, tanquam vilem spernerent. Pertinet et hic locus ad idolothyta, illique similis fere invenitur apud A. Marcell. XXII, 12: Hostiarum tamen sanguine plurimo aras crebritate [Col. 0541D] nimia perfundebat (Julianus), tauros aliquoties immolando centenos, et innumeros varii pecoris greges, avesque candidas terra quaesitas et mari: adeo ut in dies pene singulos milites carnis distentiore sagina victitantes incultius, potusque aviditate corrupti, humeris impositi transeuntium per plateas ex publicis aedibus, ubi vindicandis potius quam sedandis conviviis indulgebant, ad sua diversoria portarentur. Per annonam autem intelligere debemus, carnem, oleum, vinum, frumentum, uti discimus ex cod. Theod. de Erogat. militaris annonae; ad quem videatur Gothofredus, ut et Salmasius ad Histor. Aug. quibus addatur Zozimus II, 9, ex quo patet unum praefectum fuisse carni suillae praetorianis praebendae.

Et effundebant passim . . . Haec ita scribenda esse judico: annonam. Et effundebat passim sine delectu, sine modo, cum divites universos . . . expungeret, ita ut haec omnia respiciant Maximinum. Eusebius certe [Col. 0542A] VIII, 14, narrat, Maximinum ditissimum quemque paternis et avitis bonis spoliasse, tribuisse. Expungere autem vestibus et aureis nummis, nihil aliud est, quam aliquem rebus illis privare, ab aliquo eas auferre. Est tamen mira locutio, et nescio an alibi obvia. Expungere nomen, est debitum solvere; expungi pauperes dicuntur, quando iis solvitur, quod gratuitum propter Christum debet Ecclesia, uti docet clariss. Gronovius cap. 8 Observat. in Hist. Eccles. expunctus manipulus, qui in catalogo militum deletus, et sacramento solutus: expunctae rationes abolitae sunt et deletae. Haec omnia nihil commune cum Lactantiana phrasi habent; et quanquam alicui videri posset, legi debere emungerent, quomodo Terent. Phormione senem emungere argento dixit, tamen puto Lactantium scripsisse expungerent, quia similiter plane locutus est Papinianus in l. XV, D. de Re Milit.: Ex causa desertionis notatus, ac restitutus, [Col. 0542B] temporis, quod in desertione fuerit, impendiis expungitur.

Nescio an agendas . . . Lego, an non agendas, quod ironice dicit Lactantius.



CAPUT XXXVIII.

Per singulos artus . . . Augusto idem objicit Antonius apud Suet. cap. 69: Conditiones quaesitas per amicos, qui matres familias et adultas aetate virgines denudarent atque perspicerent: ubi Casaubonus notat, servos servasque nudas ab emptoribus fuisse inspectas; qua voce et Seneca lib. I Controv. utitur.

In aqua necabatur: tanquam majestatis crimen esset. Non quod poena laesae majestatis esset submersio: sed quia crimen illud capitale erat, non quidem ex lege Julia, sed ex legibus posteriorum imperatorum. Nam cum lege Julia poena talium foret exilium, seu aquae et ignis interdictio, idque etiam ex Tacito pateat, Paulus tamen jurisconsultus suo tempore scribit, humiliores bestiis objici, vel vivos exuri, honestiores [Col. 0542C] capite puniri; et inde sequentibus temporibus (vixit Paulus sub Al. Severo) poena capitis iis irrogata est, qui crimine laesae majestatis tenebantur.



CAPUT XXXIX.

Quam nuper appellaverat matrem . . . Intellige Valeriam Galerii Maximiani, qui Maximinum Dazam adoptaverat, viduam. Sed operae pretium erit brevi quasi in tabella exhibere, quas uxores Diocletianus, Herculius, Galerius, aliique habuerint, quique ex his nati sint, ut ita lux clarior variis Lactantii locis affulgeat.

Diocletianum uxorem nomine Serenam habuisse testantur Ado in Martyr., p. 135, Tristanus et alii. Eleutheriam eam appellat Valesius; Alexandram alii: sed vocatam fuisse Priscam docet Lactantius cap. 15, et priores omnes errasse videntur; nisi dicamus eam bina vel plura nomina habuisse. Genuit Diocletianus ex ea Galeriam Valeriam.

Galerium Maximianum quod attinet, illi Galeria [Col. 0542D] Valeria nupsit; hunc enim Diocletianus adoptatum jussit, repudiata priore uxore, eam ducere, indeque gener Diocletiani dicitur capite 29. Fuit sterilis: unde Candidianum, Galerio natum ex concubina, quemque Caesarem facere voluit, uti patet ex cap. 20, adoptavit, quemadmodum nos docet Lactantius cap. 50. Idem (Licinius) Candidianum, quem Valeria ex concubina genitum ob sterilitatem adoptaverat, necari jussit. Morti proximus Galerius eam cum filio Candidiano commendavit Licinio, atque in manus tradidit, cap. 35. Sed Licinium reliquit exacerbatum, ut arbitror, quia ipsi nubere nollet, et se cum matre credidit Maximino, cui tamen non satis bene cum marito convenerat, uti constat ex cap. 32. Causam autem relicti Licinii arbitror latere in his hujus capitis verbis: Venerat post obitum Maximiani ad eum Valeria, cum se putaret in partibus ejus tutius moraturam, eo maxime quod habebat uxorem. Licinius scilicet erat [Col. 0543A] innuptus, quippe qui postea Constantiam, Constantini sororem, in uxorem duxit; et verisimile admodum est, Valeriam ab eo de connubio fuisse appellatam illamque eodem, quo Maximinum rejecit argumento usam esse: quia nefas erat illius nominis ac loci foeminam sine more, sine exemplo, maritum alterum experiri. Neque enim video, quam aliam ob causam tam significanter dixisset Lactantius, eam se credidisse Maximino, eo maxime quod habebat uxorem; et rem, uti sese habebat, narrare ausus non est, quia inter Constantinum et Licinium firma erat amicitia, cum hic libellus editus fuit. Cum igitur Maximino etiam nubere nollet, pellitur ad eo in exilium cum matre, relegaturque in quasdam desertas Syriae solitudines, nec precibus Diocletiani veniam consequi potuit, cap. 20 et 41. Tandemque Licinius illius matrisque Priscae capita Thessalonicae amputari jussit, cap. 51, cujus verba corrupta ibi emendabo. Notandum autem, Adonem Viennensem, p. 105 Martyrol. scribere, filiam Diocletiani imperatoris a daemonio [Col. 0543B] vexatam, atque a S. Vito oratione curatam, imo p. 70, eamdem vocari Artemiam, et a Cyriaco liberatam daemonio, ac baptizatam fuisse; moxque ipsum addere, ipso tempore Maximinum interfecisse sororem suam Artemiam. Quibus si quid veri inest, Diocletianus duas filias habuerit, necesse est; sique illa, quae occisa dicitur, eadem cum priore Artemia, scribi debet Maximianus, nimirum Galerius; quippe qui sororem ejus Valeriam habebat in matrimonio, suamque potest dici occidisse, interficiens uxoris suae germanam. Sed ut verum fatear, haud magna fides ejusmodi auctoribus adhiberi potest.

Maximianus Herculius uxorem habuit Valeriam Eutropiam, quae ante ex homine Syro genuerat Theodoram, vel Flaviam Maximianam Theodoram, quae nupsit Constantio Chloro; Herculio autem nupta genuit Maxentium.

Constantius Chlorus, cum Caesar crearetur, repudiare coactus est Helenam, vel concubinam, vel conjugem, [Col. 0543C] ex qua natus ipsi erat Constantinus, postea a rerum gestarum gloria Magnus dictus; et in uxorem duxit Herculii privignam Theodoram, quae ipsi peperit Dalmatium, Constantium, Annibalianum, Constantiam, Eutropiam, et Anastasiam; quarum una nupsit Licinio, uti patet ex cap. 43: Ut audivit, Constantini sororem Licinio esse desponsam, existimavit affinitatem illam duorum Imperatorum contra se copulari. Et quia Theodorae vitricus erat Max. Herculius, inde Constantius Chlorus, c. 29, ejus gener vocatur: Ut Constantinum imperatorem generum suum (propter Faustam uxorem) generi filium, dolo malo circumveniret; id est, Constantii Chlori filium, qui Theodoram, privignam Herculii, duxerat in uxorem, quaeque, non mater, sed noverca erat Constantini.

Constantinus Magnus Herculii Maximiani filiam minorem, Faustam nomine, duxit in uxorem: ita cap. 27, Panegyricus incerti auctoris, et alii; idque cum prima illius uxor Minervina diem obiisset. Quos et quot liberos habuerit, notum satis est, docetque [Col. 0543D] praeclare illustris Du Cange.

Maxentius filius fuit Maximiani Herculii atque Eutropiae. Eum puerum valde laudat Mamert. cap. 14 Panegyr. Sed profecto mature ille elucescet dies, cum vos videat Roma victores, et alacrem sub dextera filium, quem ad honestissimas artes omnibus ingenii bonis natum felix aliquis praeceptor expectat, cui nullo labore constabit divinam immortalemque progeniem ad studium laudis hortari. Eum tamen suppositum fuisse Herculio arte Eutropiae, tenere mariti animum laborantis auspicio gratissimi partus coepti a puero, tradunt Epitomes Victoris, et Excerpt. Vales. auctor, et P. diaconus. Idem docet incerti panegyrici, cap. 3: Ipse denique, qui pater illius credebatur, discissam ab humeris purpuram detrahere conatus: ecce creditus; ergo non verus pater: unde mox cap. 4, Maxentium Maximiani suppositum vocat; idemque Julianum tradere putabat Tristanus, quem tamen errare docui ad cap. 18. Caeterum [Col. 0544A] in Politia SS. Patrum Metrophanis et Alexandri apud Photium Maxentius vocatur . Adscribam totum locum, quia mihi valde esse videtur intricatus. Severo morbo extincto, Licinius, qui sororem Constantii conjugem habebat, imperavit, reliquam Orientis partem Maximianus tenuit. , . Maxentius vero Romae imperabat, fratris Maximiani filius. Et hic quidem erat Maximiani prioris, alter vero Diocletiani filius. Ego certe vix me hinc extrico, speroque alios inventos iri, qui nodum solvent; neque enim lectum mihi, Maxentium natum fuisse fratre, vel sorore Maximiani, cum genitus sit Herculio et Eutropia Syra. Suspicabar nonnunquam locum corruptum, et verba transposita esse, et quidem initio legi debere, nam Maximinus Orientem tenuit, fuitque sorore Galerii Maximiani genitus: deinde Maxentius dicitur filius Maximiani, nimirum Herculii; alter vero, [Col. 0544B] vel Galerius Maximianus, filius Diocletiani, quia ab eo adoptatus, et filiam ejus habebat uxorem. Sed nihil certi definio, aliisque haec relinquo excutienda. Maxentius, si Tristano credimus, uxorem habuit Magnam Urbicam, filiam Galerii ex priore conjuge, ex qua Romulum vivo patre mortuum consecratumque, et alium filium genuit, qui cum matre dicitur vixisse adhuc duobus ante cladem diebus: unde panegyrista narrat Maxentium ante biduum palatio emigrasse, et cum uxore et filio in privatum domum sponte concessisse.

Severus filium habuit Severianum, uti constat ex cap. 50, nomen uxoris et parentum incognitum. Tristanus arbitratur, eum genitum esse sorore Maximiani Galerii: sed Zozimus et Aurelius Victor, quos laudat, illud tantum de Galerio Maximino, Daza ante imperium dicto, commemorant. Et si hoc fuisset verum, non puto, Galerium Maximianum illud silentio oblitteraturum, cum alloqueretur Diocletianum, et [Col. 0544C] cum eo de Caesaribus creandis ageret, cap. 18 et 19.

C. Valerius Maximinus quem male Haymo, VIII, 3, Severum Maximinum vocat, natus fuit sorore Galerii Maximiani. Epitome Vict.: Galerius Maximinus, sorore Armentarii progenitus, veroque nomine ante imperium Daza dictus: inde Galerius Maximianus eum cap. 18 appellat affinem suum, et P. Diacono dicitur filius sororis Galerii, cui tamen male Maximus vocatur. Tristanus scribit, Zozimum eam facere sororem Maximiani Herculii: sed apud eum nihil tale invenio, quanquam idem tradant Hofmannus et Moreri in Lexicis suis. Uxoris nomen ignoratur cap. 39, et ipsa in Orontem praecipitata est, c. 50. Sustulit ex ea Maximinus filium et filiam Licinii jussu occisos, ibidem. Sed tamen, cap. 47, filios illi, non filium et filiam, tribuit. At ille kalendis maiis, id est, una nocte, atque una die, Nicomediam alia nocte pervenit . . . raptisque, filiis et uxore, et paucis ex palatio comitibus, petivit Orientem. Quin et cap. 50 filius ejus maximus [Col. 0544D] memoratur: Ipsius quoque Maximini filium suum maximum agentem in annis octo, et filiam septennem, quae desponsa erat Candidiano extinxit. Verum si plures filios habuisset, non certe oblitus fuisset Licinius eos interimere: unde priore loco filiorum nomine forte etiam filia venit, id quod factum fuisse, ex jure civili patet; et altero Maximus est nomen proprium, nisi dicamus, natu minorem in fuga fuisse mortuum. Nam duos Maximinum filios habuisse videtur clare docere Eusebius, lib. IX Historiae Eccles. extremo: , . Adjecti sunt his omnibus Maximini liberi, quos ille jam imperii consortes, et titulorum atque imaginum participes fecerat. Scio, in genere liberos significare, et complecti posse filium filiamque Maximini: sed addit eos in tabulis pictos, imperiique consortes esse factos; quae, ut [Col. 0545A] puto, in filiam non cadunt, nec quicquam ad hoc eludendum telum invenio, nisi dicamus, Eusebium plurali pro singulari numero usum esse. Atque haec de imperatoribus, eorumque uxoribus et liberis, monenda habui; judicavique, non ingratum lectori futurum, si et vultus illorum, aliorumque persecutorum genuinos Lactantiani opusculi initio exhiberem, ut ita uno quasi intuitu unusquisque sibi ob oculos poneret horrendas persecutiones, quibus illi Ecclesiam, et meritas poenas, quibus eos Deus afflixit. Magnam Urbicam non addidi, quia Eruditi dubitant, num Maxentii conjux fuerit. Licinium adjeci, quia a Lactantio memoratur; et quia postea Ecclesiam persecutus est, locum suum inter Persecutores habet. Constantinum in medio tabellae depingendum curavi cinctum patre, matre, noverca et uxore: quia Constantius Chlorus favit Christianis, et quia Constantinus tyrannorum victor, una cum Licinio pacem Ecclesiae debit, quam tamen hic postea, ut monui, turbavit.

[Col. 0545B] Inardescit. Id est, libidine accenditur: inardescitque tuendo.

Nondum luctus tempore impleto. Quod fuit decem mensium, posteaque ex Lege Gratiani, Valentiniani et Theodosii, factum est mensium 12, uti notarunt eruditi; adeo ut haec acciderint anno 311 exeunte, vel ineunte 312, quia mense maio anni 311 obiit Galerius; et quia nuper scribit, eam appellatam a Maximino matrem, et tepidos adhuc mariti sui cineres esse queritur Valeria, me haud invito, haec anno trecentesimo et undecimo ascribentur: unde simul patet, quamdiu fere illa apud Licinium morata sit.

In illo ferali habitu . . . Id est, nigro: unde paulo ante, adhuc in atris vestibus erat mulier; quamquam Lipsius ad Tacitum, et eum secutus Kirchmannus II, 18 de Funer, existiment, sub imperatoribus foeminas in luctu vestes albas induisse. Verum illud esse patet ex Herodiano et Plutarcho: sed potuit hic mos Diocletiani tempore abolitus, vel non omnibus, [Col. 0545C] imo et certis tantum casibus observatus fuisse.

Tepidis adhuc cineribus mariti . . . Ergo Maximianus Galerius rogo impositus, illoque tempore crematio adhuc in usu apud Gentiles fuit; nisi quis figuratam loquendi formam esse, censeat, velitque significare tantum Valeriam, maritum suum nuper mortuum esse. Cremationem per Antoninos sublatam esse cap. 13, M. Ant. philosophi Capitolinum tradere, probare olim conati sunt eruditi: sed eorum error castigatus est; et nihil certe locus ille nos aliud docet, quam Antoninos, maxima pestilentia exorta, de sepulcris extruendis aliquid cavisse: quod tamen quale fuerit, certant inter se harum rerum peritissimi viri, Salmasius, Casaubonus, Jac. Gothofredus, et Obregthus, quorum Gothofredus mihi non plane aberrasse a vero videtur. Sed si Capitolini verba hanc opinionem non refellerent, certum utique est, eam admitti non posse propter sequentia exempla; quorum non minima sunt Consecratio cum rogo in nummis L. Septimi Severi, Caracallae, et Caesaris [Col. 0545D] P. Cornelii Salonini Valeriani, filii Gallieni Augusti, obvia, necnon Galerius Maximianus crematus. Ego persuasus sum, cremationem lapsu temporis abolitam; nec male arbitror censere eruditos, Christianos magnam hujus mutationis causam fuisse, qui, ut loquitur Felix Minucius, nullum damnum sepulturae timebant; sed ut veterem et meliorem consuetudinem humandi frequentabant. Macrobius VII, 7 Saturn. scribit, suo saeculo, id est, imperante Theodosio Juniore, urendi corpora defunctorum usum nullum fuisse. Ipsam cremationem non fuisse veteris instituti, Gentisque Corneliae primum Sullam dictatorem crematum esse, Plinius et Cicero tradunt. Quin et Domitiani tempore humationem a nonnullis usurpatam, vel cadavera fuisse condita, patet ex Statii Sylvis, ubi Priscillae funus describit. Cumque in dies magis magisque accresceret consuetudo vetus, illaque humanior ipsis etiam Gentibus videretur, hinc puto [Col. 0546A] factum esse, ut nonnunquam in monumentis vetustis corpus integrum conditum esse, legamus.

D. M. L. IVLII. EPIGONI VIXIT. AN. XXVI. M. V. D. XII. CORPVS. INTEGRVM. CONDITVM. M. IVLIVS. HAMVS PATER. FILIO. PIISSIMO. C. IVLIVS. HAMVS DIS. MANIB. L. IVLII. MARCELLI NEPOTIS. SVI. VIXIT. ANN. V. DIEBVS. XXXXI. CORPVS. INTEGRVM CONDITVM. SARCOPHAGO.

Nec certe displicet doctissimi celeberrimique viri sententia, qui putat, catacumbas a Gentibus factas, inque iis cadavera posita fuisse: sed non aegre eum [Col. 0546B] laturum spero, si apponam, quid hac de re sentiat Joannes Bapt. Donius in libro, quem De Restituenda salubritate agri Romani inscripsit. »Arenariae, ait pag. 52, Cryptae antiquis temporibus ad extrahendam arenam in usum aedificiorum excavatae, quod hodie diversa ratione faciunt superne effossa terra, ut in pastinationibus solet, tam multae exstant non in proximo tantum, ac sub vineis urbi propinquis, sed etiam longius, et in omnes fere partes ad mare usque et montes Praenestinos; atque ab alio coeli cardine in Etruriam etiam longissime (nec defuit quibusdam abditiora quaedam ac penitus sepulta veteris aevi miracula rimandi studium), ut totus hic Latii ac Tusciae suburbanae tractus, cujus infimum solum unius naturae est tophaceum et sabulosum, penitus suffossus, ac prope pensilis existimari possit: unde fit, ut vix unquam internis flatibus quatiatur; ita longi, et multiplices, ac multifariam inter se impliciti subterranei meatus quoquoversus patent, [Col. 0546C] ut immensi cujusdam labyrinthi speciem praebeant. Hujusmodi cryptae, sive cuniculi, Arenariae etiam simpliciter dictae, leguntur in veteribus SS. Martyrum Actis; Catacumbae etiam, quod saevientae tyrannorum persecutione, innocens Christi plebs subterraneis hisce locis interdiu potissimum delitesceret, cubaret, cibum caperet, sacrosque conventus haberet. Ab his, tanquam a genere species, distant Coemeteria, quae Urbi fere propinqua sunt, ac militaribus viis adsita (multa enim supersunt) laxioribus, sed brevioribus spatiis diffusa, sacellis, sepulchris, aris, atque id genus aedificationibus luculenter ornata; qualia ferme nonnulla quoque fuerunt apud Ethnicos subterranea monumenta, quae et conditoria dicebantur, opere lateritio parietibus in ambitum suffulta, in queis crebri loculi cum urnis, atque ossuariis ad unicam fere familiam spectantibus.« Haec est viri eruditi admodum de hisce cryptis et catacumbis sententia, quam examinandam relinquo eruditis, qui Romae habitant, et agrum ejus suburbanum inspicere possunt. Neque [Col. 0546D] tamen arbitror, Puticulos cum his cryptis, vel cuniculis quicquam habere commune. Nam fuerunt primo extra portam Esquilinam in uno loco, cum contra catacumbae et cryptae illae arenariae reperiantur in ambitu Romae: deinde verisimile nequaquam est, tantis sumptibus excavatam fuisse terram, ut ibi viliorum hominum cadavera sepelirentur; et denique aliud puteus, cujus diminutivum puticulus, aliud catacumbae: ille patet, hae vero sub terra sunt; et in loco, qui dicebatur puticuli, plures puteos fuisse, clare docent Varro et Festus, et ipsum puticulorum nomen non aliud videtur suadere. Festus notat, puticulos antiquissimum genus sepulturae appeltatos esse, quod ibi in puteis sepelirentur homines, et illa verba nihil mihi aliud innuere videntur, quam cadavera scrobibus imposita et terra obruta antiquitus, scrobesque illas puticulos appellatas fuisse; indeque Varronem ejus nominis rationem redditurum [Col. 0547A] scribere, quod ibi in puteis obruebantur homines; nimirum terra, ut hodie solet. Si Aelium Gallum apud Varronem sequimur, projecta ibi fuere cadavera, et locus a putiscendo dictus; id quod etiam Festus docet verbis laudatis modo subjungens: Qualis fuerit locus, quo nunc cadavera projici solent extra portam Exquilinam; quae quod ibi putescerent, nomen esse factum Puticuli. Et tam Aelii Galli, quam Festi verba docere videntur, cadavera ne quidem fuisse terra obruta, sed tantum projecta, siccanda et consumenda per aerem. Certe hoc firmat plane Horat. lib. I Sat. 8, ubi hortos Maecenatis, qui in Exquiliis et Puticulis fuerunt, describit:

Ast importunas volucres in vertice arundo
Terret fixa, vetatque novis considere in hortis.
Huc prius angustis ejecta cadavera cellis
Conservus vili portanda locabat in arca,
Hoc miserae plebi stabat commune sepulchrum,
Pantolabo Scurrae, Nomentanoque nepoti.
Mille pedes in fronte, trecentos cippus in agrum
[Col. 0547B] Heic dabat, haeredes monumentum ne sequeretur.
Nunc licet Exquiliis habitare salubribus atque
Aggere in aprico spatiari, quomodo tristes
Albis informem spectabant ossibus agrum.
Nam inde discimus primo, servorum corpora ex arcis, quae locabantur, ejecta: deinde, infimae plebis ibi etiam fuisse sepulchra; et denique, ossa cadaverum dispersa in eodem loco jacuisse: quae omnia suadent, multa cadavera eum in locum esse projecta, et nulla, vel levi terra obruta, combustorumque forte reliquias, ossa nempe et cineres, non fuisse condita, sed in agro relicta. Nam et ustrinae publicae ibi fuerunt. Porphyr. ad Od. V. Horatii notat in regione aggeris, quae est extra portas Esquilinas, solita fuisse pauperum corpora vel comburi, vel projici; et Commentator a Cruquio editus, non modo puticulos vocat fossas, atque ita sententiam meam plane firmat: verum etiam ibi fuisse scribit ustrinam publicam. A puteis, ait, fossis ad sepelienda cadavera pauperum [Col. 0547C] locus dictus est puticuli; hic etiam erant ustrinae publicae. Hos igitur puticulos arbitror nos posse appellare scrobes, fossas, vel Belgico idiomate cuylen, groeven. Quae omnia si aliis displicuerint, ego certe continuo manus traditurus sum, si meliora fuero edoctus.

Sine more, sine exemplo . . . Nemo igitur Augusta, mortuo imperatore marito, alteri ad hoc usque tempus nupsit; id quod ex historia etiam patet satis superque: nec obstat Statilia Messalina, Neronis uxor ultima, quam quidem Otho matrimonio destinaverat, teste Suet. c. 10 Vitae ipsius: sed illud, morte interveniente, contractum non fuit. Verum praecipue notandum eruditos existimare, Tertullianum tradere Exhortat. ad pudicitiam cap. 13, imperatores, utpote pontifices maximos, secundas nuptias ex lege non potuisse adire. Flaminica, ait, univira est, quae et Flaminis lex est. Nam duo ipsi Pontifici maximo matrimonia iterare non licet, quod utique monogamiae gloria est; et lib. I, ad uxor. c. 7: Sacerdotium [Col. 0547D] viduitatis et caelibatium est apud nationes Pro diaboli scilicet aemulatione, regem saeculi pontificem maximum rursus nubere nefas est. Joannes Andraeas Bosius cap. 2 dissert. de pontif. max. veteris Romae priore loco rescribit, jam cum ipsi, etc. ut ita scilicet relationem, quam Nam habet ad praecedentia, tolleret: deinde regem saeculi explicat, qui summa potestate inter ethnicos erat, hoc est, imperatorem, qui pontificatu maximo fungebatur. Sed tot sunt imperatorum exempla, qui plures uxores habuerunt, ut vel necesse sit dicere, eos legem sprevisse, vel aliter haec loca interpretari debere, maxime cum nuspiam legatur pontifici maximo, libera republica, secundas nuptias fuisse interdictas. Mallem igitur viros eruditos sequi, qui per pontificem maximum intelligunt Flaminem Dialem, quem maximum, nempe Flaminum, quemque univirum fuisse, memoriae mandat Gellius X, 15. Referri hoc etiam posset forte [Col. 0548A] ad pontificem Cybeles, quem summum dictum fuisse ad cap. 36, docui. Nam et Tertullianus lib. de Praes. adv. Haeret. non aliter loquitur: Quid? quod et summum pontificem in unis nuptiis statuit. Quicquid sit, nequaquam verisimile est, imperatorem Romanum posse intelligi; et si vel Flaminem Dialem, vel alium pontificem Tertullianus pontificem maximum appellavit, cum dicere debuisset summum, uti fecit Prudentius, condonandum illud ipsi est. Hunc autem regem saeculi vocat, non quia ethnicorum princeps et imperator erat: sed quia caput quasi superstitionis gentilis, quam puto per saeculam designari; et nullus repugnabo, si quis intelligere velit pontificem, vel Flaminem quemdam, qui in Africa erat impositus sacerdotibus, vel qui sacerdos, sive pontifex provinciae erat.



CAPUT XL.

Vestalem famulam Virginem . . . Eleganter famula deae vocatur, quae illi consecrata est; ut Hecatae Medea [Col. 0548B] apud Val. Flac. VI, 502:

   Meque ille magistram
Sentiet, et raptu famulae doluisse pudendo.

Idem VI, 643:

   Famulamque ferebant
Phasidis intonso necquicquam crine parentes.

Rursus VII, 366:

Mox famulae monstrata seges, qua lampade Phoebes
Sub decima juga foeta metit . . .
Aenomao apud Eusebium, V Praepar. poeta vocatur , quia illis sacratus quasi est: imo Hyperborei, vel Apollinis dicitur Pindaro Olympiad. III, quia eum praecipue colebat. Gratiae sunt famulae Veneris apud Scholiast. Statii ad lib. II Theb. quod nescio quare mutatum eat Barthius; idemque nomen tandem datum est animalibus, [Col. 0548C] quae deorum jussa exequebantur; uti aper Calydonius, Ovid. VIII, Metam. 287.

Est infestae famulus vindexque Dianae.
Nec alio nomine veniebant animalia diis peculiariter consecrata; quomodo cycni, , et , Apollinis appellantur Aeliano II, 32; VI, 19 et XII, 4 Histor. Animalium.

Non minus Augustae proxima. Id est, quae aeque familiaris erat Augustae, ac altera, quae semper cum ea agebat. Neque enim puto, proxima respicere ad gradum aliquem consanguinitatis, quomodo frequentissime usurpatur; quia voces non minus respiciunt familiaritatem, cujus mentio praecedit.

Ne lapidibus obruatur . . . Judaeus nempe, cui populus, propter falsum, quod dicturus erat, testimonium, erat infestus; et hinc aequitatem ac diligentiam judicis ironice laudat Lactantius, quia eum, qui testis in tam gravi causa esse debebat, defendabat ab injuria populi.

[Col. 0548D] Quae jussus . . . Forte haec ita suppleri debent, jussus a mala bestia, vel a judice nefario, vel simile quid; mox forte etiam melius distingueretur, coercentur innocentes, et duci jubentur.

Coercentur. Nimirum duae illae nobiles foeminae, quae Judaeum refellebant. Et ita apud Euseb. VIII, 3, milites legimus pugnis coercuisse Christianos, ne loquerentur, neque dicerent, se nec sacrificasse, nec sacrificaturos; quod etiam repetitur, cap. 1 de Martyribus Palaestinae. Reos autem et damnatos proprie et absolute dici duci, quando ad carcerem vel locum supplicii deducebantur, notissimum est.

Bene meritae. Nihil frequentius in inscriptionibus vetustis, quam maritum ab uxore, et uxorem a marito bene merentem, bene meritum, et meritam nominari; eaque loquendi forma Gentiles testabantur amorem conjugalem.

Promoti militari modo . . . Varie conantur eruditi [Col. 549A] sanare hunc locum; ego, usque dum alii certiora proferant, eorum vestigiis insistens scribendum puto: Promoti militari modo instructi, ut velites et sagittarii, prosequuntur. Necessaria mihi videtur insertio particulae ut; quia non dicit, milites prosecutos esse nobiles illas mulieres: sed promotos instar velitum et sagittariorum armatos. Promoti sunt officiales judicum, ad gradum aliquem promoti, ut patet ex l. II, cod. Theodos. ad. l. Jul. de Ambitu; viderique potest Jac. Gothofredus ad l. II ejusdem codicis de Falsa Moneta. Quod si praeter promotos militari modo instructos affuerint velites et sagittarii, commode ut omitti, et pro velites etiam legi milites, potest; quia id si sequimur, non milites dicuntur militari modo instructi, verum promoti fuisse.

Nec adultero . . . Judaeo nimirum, qui falso coram judice per tormenta interrogatus, confessus fuerat, se cum nobilibus foeminis rem habuisse; atque ita sese ipse adulterum fecerat: et haec verba docent verum esse, quod capite praecedenti narrat, amicas Vateriae [Col. 0549B] afficto adulterio damnatas esse. Caeterum observanda poena, qua adulter et adultera affecti sunt; eam nempe capitalem esse. Lege Julia poenam adulterii relegationem, et ex lege Constantini gladio in eos animadversum fuisse, sentiunt doctissimi Jurisconsulti. Sed cum lex Constantini, quae est XXX, cod. ad l. Jul. de Adult. lata sit anno Christi 326, haec vero acciderint anno 312, sequitur, hanc poenam tyranni Maximini ingenio adscribi debere; vel poenam capitalem ante Constantini legem in adulteros fuisse statutam.



CAPUT XLI.

In quasdam Syriae solitudines. Qua in Syriae parte hae fuerint, difficillimum sane dictu est, cum regio illa longe lateque sese extenderit, et magna habuerit deserta. Auctor vitae Damasi unum eorum memorat: Eo autem tempore, quo B. Damasus Ecclesiae praeerat, B. Hieronymus, vir fulgore scientiae et sancta vita laudabilis, [Col. 0549C] in ea orientalis plagae solitudine, quae Syriam juncta Barbariae fine determinat; ubi forte Barbariam appellat Arabiam, vel regiones, quas Saraceni inhabitabant; ipse enim Hieronymus ita loquitur in Vita P. eremitae: In ea eremi parte quae juxta Syriam Saracenis jungitur, vidisse me monachos; et solum Barbaricum, atque adeo Barbariam, significasse eo tempore regiones Romano imperatori non parentes, notum est.

Militarem ac potentem virum . . . Id est qui magna valebat auctoritate, magnisque honoribus vel dignitatibus erat ornatus; quo sensu etiam c. 15, potentissimos eunuchos dixit.



CAPUT XLII.

Senis Maximiani statuae . . . Id est, Herculii, qui, et Diocletianus, SENIORES AUGUSTI vocantur pag. 178 Inscriptionum Gruteri; et ipsus Maximiani Herculii nummus inscribitur, D. MAXIMIANO. BEATISSIMO. SEN. AUG. Statuae autem eorum, qui exuebantur imperio, [Col. 0549D] dejiciebantur; unde hoc rebellionis initium frequenter. Vide A. Marc. XIV, 7.

Et imagines cum quo pictus esset, detrahebantur. Mox idem narrat Lactantius: Et quia senes ambo simul plerumque picti erant. Hinc suspicio mihi oborta, leve hic ulcus latere, quod sublatum elegantissimum dabit sensum. Distinguit igitur Lactantius inter statuas, quae ex marmore, aere, auro, argento, aliave materia duriore erant factae, et imagines, quae in tabulis vel clypeis depictae, in templis, curiis, aliisque locis publicis, dedicabantur: unde puto legi debere, Et imagines cum quoque pictus eseet, detrahebantur. Haec ad Herculium pertinent: sed quod sequitur, aegre habuit Diocletianum, et quia senes ambo simul plerumque picti erant; inde etiam ejus imagines, non statuae, quod notandum, deponebantur una cum imaginibus Herculii. Sic cap. 44, inter statuas et imagines distinguit: Constantinus Maximini perfidiam [Col. 0550A] agnoscit, litteras deprehendit, statuas et imagines invenit; et cap. 43, per Maxentii et Maximini imagines simul locatas, non videntur aliae quam pictae in clypeis posse intelligi: quanquam probe sciam, ipseque adeo docuerim, vocem imago de signis etiam vel statuis ex marmore aliave materia factis usurpari. Sic Eusebius de Herculio loquens VIII, 3, scribit dejectas fuisse: et exstat hanc in rem locus elegans apud eumdem IX, 11, Histor. Eccles.: Sed et imagines vel picturae, quae ipsi liberisque ejus (loquitur de Maximino) honoris causa positae per singulas prope urbes visebantur, aliae e sublimi dejectae confractaeque sunt; aliae inutiles redditae, obliterato nigris coloribus vultu: statuae quoque quotquot honoris ejus causa erectae fuerant, dejectae similiter atque contritae. Ut Lactantius imagines et statuas, ita Eusebius distinguit et [Col. 0550B] imaginumque alias detractas et solo illisas, alias vero nigro colore obductas fuisse scribit; moxque narrat, Maximini liberos ultimo supplicio a Licinio esse affectos: quos ille jam imperii, et dedicationis, vel consecrationis, in tabulis pictis fecerat consortes, uti locus ille vertendus est. Haymo VIII, 4, Histor. Eccl., priora ita reddidit: Ipsius vero tyranni imagines sculptas, vel pictas, praecipitari jubentur, vel atro fuscari, aut coloribus obliterari: quae versio tamen, uti ex Graecis patet, non satis felix est. Ad picturas pertinent omnino clypei, in quibus depicti imperatores. Suet. Dom. c. 23: Senatus adeo laetatus est, ut, repleta certatim curia, scalas etiam inferri, clypeosque et imagines ejus (id est, imagines in clypeis depictas) coram detrahi, et ibidem solo affigi juberet: qui locus nos docet, clypeos illos in parietibus curiae, altiore loco, fuisse suspensos, et inde non immerito Lactantium et Suetonium scribere, [Col. 0550C] imagines detractas fuisse. Neque aliter loquitur Justinus XXXVIII, 9: Tunc populus statuas et imagines ejus detrahit: ubi similiter statuae atque imagines distinguuntur; id quod etiam lacit Venuleius Saturninus jurisconsultus l. VI, D. ad L. Jul. Maj. Modest., l. VII, § 4, D. cod. et Suet. Ner. c. 24, quorum Venuleius ita loquitur: Qui statuas aut imagines Imperatoris jam consecratas conflaverint, aliudve quid simile admiserint, lege Julia majestatis tenentur. Hinc discimus, imagines conflari potuisse, id est, clypeos, in quibus imperatores pingebantur, ex auro vel argento saepe factos fuisse; quomodo clupeum aureum Claudio senatum in curia collocasse narrat Trebell. Pollio: deinde, statuas vel imagines imperatorum solemniter collocatas et consecratas, eoque modo sacras ac religiosas factas esse; nam, teste Marciano, lib. VII D. ad L. Jul. Maj. § 2: Severus et Antoninus Poncio rescripserunt, non videri contra majestatem fieri ob imagines Caesaris nondum consecratas, venditas. Sed hac occasione interrogare eruditos placet, quam putent fuisse differentiam [Col. 0550D] inter , , atque inter et . Polybius in Excerptis de Virt. et Vitiis, pag. 1468, Ed. ult. ea distinguit, ubi de Prusia Nicephorium spoliante loquitur: , statuas deorum immortalium spoliare ac diripere coepit, uti vertit eruditissimus editor, qui tamen non interpretatur , nec quae differentia inter atque fuerit, docet. Et certe ego nullam rationem invenire possum, cur Prusias spoliaverit tantum, atque adeo abstulerit , relictis argenteis et forte aureis: nisi dicamus statuas ex pretiosiore materia factas Pergamum fuisse deportatas, cum hostis agros illorum invaderet; nam indicare videntur, alia etiam simulacra eodem in loco fuisse. Distinguit igitur Polybius atque eorumque artifices quasi plane diversos nobis exhibet Scholiastes Theocr. [Col. 0551A] ad Idyl. 5. v. 105. . , . , . Errabo forsan, si statuam deorum, vero hominum signa fuisse. Sed tamen illud videtur aliquo modo affirmari posse. Nam non modo Suidas interpretatur verum etiam has voces ita distinguit Pausanias lib. I, p. 31: , . Neque tamen asseverare velim, vel ipsum Pausaniam, vel alios auctores Graecos, hanc semper differentiam observasse; sed nihilominus arbitror illos quando has voces tam clare distinguunt etiam credidisse, eas significasse res a se invicem diversas; cum caeteroquin satis fuisset memorare vel . Herodotus etiam I, 131 de Persis loquens, conjungit unde haud vanum argumentum duci forte potest, diis fuisse attributa. Apud Suidam [Col. 0551B] , Apollonis et Dionysi, occurrit in vocibus , et illaque omnia jungit in voce priore, ubi haec verba, , reddit interpres, Est etiam Antiochiae simulacrum vastationis et solitudinis manifestum ac abominandum: quod certe nequaquam verum esse potest. Nam primo scribendum est , vel potius id est, in ea voce occurrit illud simulacrum; et in voce Suidas memorat Antiochum ingressum esse Sanctuarium, atque in eo erexisse , id est, statuam alicujus dei, et proculdubio Jovis Olympii, cui templum Hierosolymitanum sacrabat; quae statua erat abominatio vastationis. Et ordinarie pro statua deorum vel heroum poni solere, docet Eustathius ad II. pag. 456: , id est Antiquus quidam commentator ita scribit, hoc loco non significat, ut solet, deorum vel heroum [Col. 0551C] statuam, sed in genere usurpatur. Aliam longe differentiam inter , , et , statuit Ammonius; illudque scribit esse , sculptum, ligneum, vel eboreum; alterum mortali simile, aeneum, vel ex simili materia factum vero porinum, sive lapideum ex lapide poro (cujus Plinius meminit) vel ex alio marmore factum simulacrum; adeo ut ad marmora restringat; quod si verum, possit videri Polybius simpliciter posuisse pro statuis marmoreis, nullo respectu habito ad ex alia pretiosioreque materia facta; quod aliis, quibus plus otii est, discutiendum relinquo. Theocritus Praxiteli, qui ex Scholiastae sententia Demetrio regi aequalis fiat, tribuit craterem.

   . . . . ,
. . . .
qui crater cum sculptus et figuris exornatus fuerit, videant eruditi, num aliqua inter et [Col. 0551D] differentia hinc possit inveniri.

Atque ita esset caelator, quia Scholiastes observat Praxitelem juniorem craterem eum fecisse. Praxiteles statuarius et vixit Olympiade 104, teste Plinio XXXIV, 8, qui ejusdem etiam opera recenset XXXIV, 8, et XXXVI, 5. Sed num is Demetrii tempora atque Ptolemaeorum primorum, sub quibus floruit Theocritus attigerit, non utique constat; fierique potuit ut alius ab eo fuerit, quem Theocritus craterem caelasse canit. Atque ita esset caelator; et significat , at contra de signis vel statuis solis usurpari solet; vel statuendum est Praxitelem vixisse usque ad Demetrii regis tempora, caelasse etiam opera quaedam; vel Comatam pastorem illius mentionem facientem introduci a Theocrito, quia magna viri fama erat, et ut exprimeret pastoris simplicitatem. A Praxitele autem veteri longe diversus [Col. 0552A] alius est, qui Pompeii tempore Romae floruit, et quem male Loydius, Hofmannus, et Morerius confundunt cum statuario nobili, et cui tribuunt opera memorata Plinio XXXVI, 5, quae vetustioris omnino sunt. Deinde ille Praxiteles non fuit statuarius, verum caelator argenti, quemadmodum patet ex eodem Plin. XXXIII, 12, et Cicerone lib. I de Divin. qui eum tamen non appellat argentarium; uti non satis caute facit nuperus Interpres, adducens mox Ciceronis verba cum magna inter argentarium et argenti caelatorem fuerit differentia.

Viginti annorum felicissimus imperator. Aurel. Victor Diocletianum imperasse viginti quinque annis scribit: sed proculdubio fallitur; et annos, quibus imperio deposito privatus vixit, etiam numeravit. Nam a Christi 305, purpura se exuit, mortuusque est a. 312, uti clare docet Baluzius; adeo ut audiendi non sint Zozimus II, 8, et Suidas in voce , qui scribunt, eum annis tantum tribus post abdicatum imperium vixisse. Sed quid Tristano fiet, qui Victorem secutus, [Col. 0552B] Diocletianum post imperium depositum superfuisse scribit annos novem, t. III, pag. 325. Hoc si verum foret, jam idem Victor scribere debuisset, eum imperasse annos viginti novem. Haec, ut opinor, verba ante oculos habuit vir eruditus, Vixit annos sexaginta octo, ex quibus communi habitu prope novem, egit. Locus certe hic difficultates suas habet; quia si totam Diocletiani vitam inspicimus, plus quam novem annos communi habitu, sive privatus vixit. Putabam nonnunquam scribi debere quadraginta novem, et extritam fuisse notam numeralem priorem; quibus si addantur viginti anni imperii, jam vixit annos octo et sexaginta. Sed Victoris vestigiis insistens P. Diaconus, lib. X extremo, memoriae mandat, Diocletianum vixisse annos sexaginta octo, e quibus post imperium in communi habitu prope novem exegit. Significanter addit, post imperium; adeo ut nonnulli videantur censuisse, Diocletianum per tot annos vixisse, postquam sese purpura exuit, quod tamen verum esse non potest. [Col. 0552C] Noluit autem Diocletianus, licet id suaderent Herculius et Galerius, imperium resumere: unde eum egregie laudat Eumenius cap. 15 Panegyrici Constantino dicti: »At enim divinum illum virum, qui primus imperium et participavit, et posuit, consilii et facti sui non poenitet, nec amisisse se putat, quod sponte transcripsit. Felix beatusque vere, quem vestra tantorum principum, colunt obsequia. Sed et ille multijugo fultus imperio, et vestro tegitur laetus umbraculo, quos scit ex sua stirpe crevisse, et glorias vestras sibi juste vindicat. Hunc ergo illum, qui ab illo fuerat frater ascitus, puduit imitari; huic illum in Capitolini Jovis templo jurasse poenituit: non mirum, quod etiam genero pejeravit.«

Fame atque angore confectus est. Alios narrare, Diocletianum esse extinctum morbo aquae intercutis, alios veneno, Suidam suspendio; alios ipsi linguae paedorem, et ex faucibus erumpentes vermes, ac saniem tribuere, notat ad hoc et ad cap. 1, praestantissimus Baluzius. Sed ad cap. 30, observat idem, Suidam [Col. 0552D] narrare, Diocletianum a Senatu jugulatum esse, Maximianum vero se suspendisse, quod certe memoriae vitio adscribendum est. Unde autem haec Suidas hauserit, ignoro: sed non memini, quemquam Veterum narrare, Diocletianum, vel Maximianum jussu senatus jugulatum, sive occisum fuisse: verum constat, Herculium libero mortis arbitrio ipsi a Constantino relicto, suspendio vitam finivisse; unde optime ei convenit . Alii memoriae mandant, Diocletianum , furore percitum obiisse, uti ex Eusebio, et oratione Constantini apud eumdem, et Chrysostomo in oratione de S. Babyla, notat Henricus Valesius. Eusebius VIII, 13, scribit, Diocletianum post peracta vicennalia in difficilem morbum, , incidisse, et de mentis statu dejectum fuisse: sed non narrat eum obiisse furibundum; et Constantinus, c. 25 orationis memoriae mandat, Diocletianum [Col. 0553A] , ob vitium insaniae, vili quodam clausum domicilio poenas dedisse: quod oratorie magis, quam vere dictum esse, persuasus sum; et quicquid sit, Constantinus non memorat, eum furore correptum obiisse. Chrysostomus, fateor, testatur Diocletianum periisse: sed potuit rhetorum more rem exagerare; potuit etiam ad morbum, cujus Eusebius mentionem facit, quemque describit Lactantius, c. 37, digitum intendere. Neque enim persuaderi possum, Lactantium obliturum fuisse memoriae et posteritati consecrare Diocletianum furore percitum obiisse, si hoc verum foret; et scire ille rem omnem potuit, utpote illorum temporum aequalis. At qui tragicos meritosque persecutorum exitus describit, narrat tantum Diocletianum in odium vitae dejectum, et proculcatum injuriis, fame atque angore confectum fuisse; quae verba nihil aliud sonant, quam, ut paulo ante loquitur, aegritudine duplici confectum moriendum sibi esse decrevisse; omniaque, quae hoc capite narrantur, evincunt, Diocletianum dolore et angore, [Col. 0553B] qui tantus fuit, ut et cibos respueret, vitam finivisse, atque adeo, quemadmodum Victor loquitur, morte consumptum esse per formidinem voluntaria; quia scilicet, ut sequitur, suspectabat necem dedecorosam: unde et venenum hausisse dicitur. Lactantius, cap. 17, morbo, in quem post peracta vicennalia incidit Diocletianus, scribit, eum dementem factum esse, ita ut certis horis insaniret, certis resipisceret. Sed hoc ita sese habere potuit, dum morbo agitatus est, uti in multis hominibus observatur: potuit illud etiam per aliquod tempus, imo per omnem reliquam vitam durasse: sed tamen variae res, atque adeo mors ipsa, contrarium videntur suadere. Noluit enim resumere purpuram, licet Herculius et Galerius id eum rogarent enixe; illisque sapienter respondit: Utinam Salonae possitis visere olera nostris manibus instituta! Profecto nunquam istud tentandum judicaretis; quod Carnuti accidisse, non absque ratione existimat Baluzius, ad cap. 29. Scilicet eo a [Col. 0553C] Galerio Maximiano accitus erat, ut quod ante non fecerat, praesente illo imperium Licinio daret, et cum eo de summa Republica, et de creando Licinio imperatore, id quod docet clare Victor, concilium haberet; quod utique non fecisset, si ille de mentis statu fuisset dejectus; quibus adde Eutropium scribere praeclaro eum otio consenuisse. Narratio autem Constantini, quam vis rem scire potuit, videtur cum mica salis esse capienda. Nam non puto eum de morte Diocletiani loqui: verum innuere tantum, hunc ex morbo dementem factum deposuisse imperium, et inclusum vili domicilio poenas dedisse persecutionis; et deinde non vile hoc fuit domicilium, vel ast ingens splendidumque palatium, uti satis superque Sponius, longiori vita dignissimus, in Itinerario ostendit. Quod si quis tamen Diocletianum post depositum imperium, modo sanum, modo mentis non compotem, per totam vitam fuisse censeat, insaniaeque omnia adscribat, quae narrat hoc capite Lactantius, [Col. 0553D] nullus quidem ego repugnabo. Videtur tamen mihi satis ingens poena fuisse, aestuantem, edere nolentem, suspiria ducentem, et miseram mortem timentem, angore, et, uti Eusebius, lib. VIII, extremo scribit, , diem suum obire. Atque ita etiam Maximinus a Licinio victus ac fugatus, angore animi ac metu confugit ad mortem. Caeterum, nescio unde hauserit Jornandes Diocletianum in Cappadocia defunctum esse; et puto etiam, non absque ratione eruditissimum Baluzium redarguere Victorem, qui narrat Diocletianum minaces litteras a Constantino et Licinio accepisse, et ideo suspectantem necem dedecorosam venenum hausisse. Nam quamvis, ut fere semper, Victorem sequatur P. diaconus, lib. X, extremo, non puto tamen Lactantium praeteriturum historiam, quae maxime notabilis foret in narranda Diocletiani morte. Caeterum, ad cap. 9 observo [Col. 0554A] Diocletianum in Aegypto apud Alexandriam cepisse et interfecisse Achilleum, qui purpuram sumpserat. Addit Orosius eum crudeliter victoria usum esse, Alexandriam direptioni dedisse, Aegyptum totam proscriptionibus caedibusque foedavisse. Quin insuper Alexandriam videtur castello coercuisse; nam Victor, episcopus Tunnunensis, ita loquitur in Chronico: Exilio mittitur (nimirum Victor) et carceris castelli Diocletiani post praetorianum carcerem traditur; et hoc Alexandriae accidisse patet ex sequentibus: Victor et Theodorus, ante fati episcopi Africani, de carcere ejiciuntur, et post disputationes in praetorio continuas dierum 15, ad aliam custodiam monasterii Tabenensiotarum, quod est apud Canopum, 12 mil. procul ab urbe Alexandria, mittuntur. Hoc monendum esse operae pretium duxi, quia hoc in libello toties Diocletiani mentio occurrit, putoque scribendum apud Victorem esse, carceri castelli Diocletiani post praetorianum carcerem traditur: quanquam illius aetatis Auctorum latinitas ad normam redigi nequaquam [Col. 0554B] possit.



CAPUT XLIII.

Constantini sororem . . . Unde Licinius apud Photium in Actis Metrophanis et Alexandri, pag. 1407, vocatur .

Utriusque imagines simul locantur. Nimirum in clypeis non secus ac Diocletiani et Maximiani Herculii, cap. praecedenti, ubi videatur nota. Sic in nummorum variorum una parte binorum imperatorum vultus saepe junctos videmus.

Quasi necem patris . . . Recte addit quasi, quia eum non amaverat vivum; et Herculius ea fecerat quae certe amorem omnem et reverentiam sustulissent, uti patet ex cap. 18 et 28. Praetextus igitur armorum fuit pater; nec aliam ob causam a Maxentio arbitror consecratum fuisse Herculium, uti nummi testantur, qui inscripti sunt, DIVO. MAXIMIANO. SEN. OPT. FORT. neque enim puto, hoc alium, quam filium fecisse.

[Col. 0554C] Senem hunc intestabilem . . . Ita emendat, me haud invito, Baluzius; alii discordiam intestabilem dici male existimant.



CAPUT XLIV.

Quod responsum acceperat . . . Maxentius quidem initio simulaverat sese Christianum esse, teste Euseb., VIII, 14, sed postea satis superque docuit se aniles Gentilium fabulas amplecti; hocque etiam ex accepto responso ab oraculo absque dubio, et ex consultis libris Sybillinis patet. Sed mirum, imo plusquam mirum, Lactantium nihil narrare de sceleribus ejus, libidine, magicisque artibus, quae omnia graphice depingit Eusebius, VIII, 14, illiusque vestigiis insistens Haymo, VIII, 2, P. diaconus, lib. undecimo, et Politia SS. Patrum saepius laudata apud Photium. Quin et ipse Aurelius Victor leviter ista tangit: Hujus nece incredibile quantum laetitia gaudioque Senatus ac plebes exultaverint, quos in tantum afflictaverat, uti Praetorianis caedem vulgi [Col. 0554D] quondam annuerit; primusque instituto pessimo numinum specie patres aratoresque pecuniam conferre prodigenti sibi cogeret; ubi non male eruditi rescribunt, munerum specie: sed incaute advocant strenas Augusto et Caligulae oblatas. Nam per munera intelligi debent ludi, spectacula, quae edere destinaverat magnifica, eoque nomine pecunias corradebat et exigebat immensas. Multus est etiam P. diaconus in narrandis crudelitatibus et libidinibus Maxentii: additque agros relictos esse, et omni studio arandi serendique cessante, magnam famem Urbem atque omnia loca invasisse; quae conveniunt iis, quae Maximo Dazae adscribit Lactantius, c. 37 et 38. Nefarios insuper Maxentii mores depingit Auctor incertus panegyrici Constantino dicti, c. 4 et c. 14, ubi eum vilissimum hominem, stultum ac nequam animal vocat; necnon Nazarius, cap. 31, qui omnino videatur.

[Col. 0555A] Periturum esse, si . . . Tolerari potest: forte tamen excidit se, et scribi debet, periturum esse se, si . . .

De Mauris atque Italis . . . Scilicet in Africa Alexander imperium arripuerat: sed vicit eum Rufus Volusianus, praefectus praetorio, a Maxentio missus, testibus Aurelio Victore, cap. 39, et Zozimo, II, 15. Hic autem Alexander videtur obsessus fuisse in urbe Cirta. Victor: Tum per Africam sacerdotium decretum Flaviae genti, Cirtaeque oppido, quod obsidione Alexandri ceciderat, reposito exornatoque nomen Constantina inditum; id est, quod oppidum Numidiae vastatum et direptum fuerat, cum in eo obsideretur Alexander, qui purpuram sumpserat. Potuit etiam illa fida mansisse Imperatoribus, et obsessa atque eversa fuisse ab Alexandro, quia Zozimus scribit eum primo congressu victum, captum, et mox strangulatum fuisse. Priorem tamen sententiam amplectitur Tristanus, t. III, p. 440, uti ex his ejus verbis patet: Lesquels (Volusianus et Zenas) étant descendus [Col. 0555B] en Afrique, défirent Alexandre dès la première rencontre, et le poursuivirent fuyant de si près, qu'ils l'attrappèrent dans Cirta, qu'ils prirent de force, et soudain l'étranglèrent. Quicquid sit, urbs vastata resurrexit, et Constantinae nomen accepit. Vir eruditus ad Victorem Aurelium notat, eam etiam dictam fuisse Nicephorium, quod ab Alexandro Magno ibi insigni parta victoria illustris esset; additque eamdem Nisibenam Constantinam in Notitia Imperii appellari. Sed Alexander Magnus nunquam Africam victoriis peragravit: deinde Nicephorium fuit in Mesopotomia prope Edessam, testibus Stephano et Plinio, V, 24, qui illud ab Alexandro Magno conditum fuisse testatur, VI, 26: In vicinia Euphratis Nicephorium, ut diximus, quod Alexander jussit condi propter loci opportunitatem. Si Nicephorium, quemadmodum Stephanus, et eum secutus Suidas scribunt, Constantinae nomen tulit, videtur sequi, eam ante vocatam Amidam fuisse, et Constantinae nomen accepisse a Constantio, Constantini [Col. 0555C] Magni filio, cum adhuc Caesar esset; quia eum Amidam mutato nomine dixisse Constantinam clare testatur Ammianus Marcell., XVIII, 8 et 9, quod tamen eruditione praestantes viri non videntur animadvertisse. Sed ut non nego Nicephorium, quia id tradit Stephanus, dici potuisse Constantinam: ita certe nihil commune habet cum Amida, vel Constantina laudata Marcellino. Nam Nicephorium situm fuit ad Euphratem, uti docent Plinius et Ptolomaeus, V, 18. Sed Amida, vel Constantina Ammiani fuit vicina Nisibi, Tigri imposita, teste Procopio, lib. I, Persic. vel per fossam ex Tigri ad eam perveniri poterat, uti apud Ammianum legimus; quibus addi possunt quae notat Bochartus, vir summus, pag. 21, Geograp. Sacrae: adeo ut Stephani verba nihil cum Ammiani narratione commune habeant. Nisibi vicinam esse hanc urbem patet quoque ex Notitia, quippe in qua vocatur Nisibina Constantina, forte ad alterius, vel aliarum in eo tractu Constantinarum differentiam; quarum una, si Stephanum sequimur, fuit Nicephorium ad Euphratem [Col. 0555D] sita; aliaque longius inde remota in Arabia Petraea, uti patet ex subscriptione concilii Constantinopolitani, quam cum codice canonum a Pithaeo restituto edidit illustris Pelletierius, et in qua Provinciae Bostron episcopi memorantur, Elpidius Dionisiensis, Chilon Constantiniensis, Uranius Adratensis, vel Adranensis, et Severus Neapolitanus. Et quanquam Constantius nomen illius mutaverit, tamen vetus etiam retinuit; et Procopius apud Photium memoriae mandat, Anastasii imperatoris tempore Amidam a Persis fuisse obsessam; ejusque incolas fine Excerptorum vocari , persuasus sum. Nam Nicephorium hoc loco non posse intelligi, clarum certe est, quia inde Daras petiit Chosroes; quae etiam fuit prope Nisibin, et ab Anastasio imperatore dicta est Anastasiopolis: nisi tamen haec oppida fuerint valde vicina, et alterum Amidae, alterum Constantinae nomen tulelerit. Nam in laudata subscriptione recensentur episcopi [Col. 0556A] provinciae Mesopotamiae, Maras Amidensis, Jobianus Aemarensis, Bathes Constantinianensis: quamquam non diffitear Bathen alterius urbis potuisse esse episcopum, quae Constantinae nomen in Mesopotamia etiam tulit, uti Stephanus de Nicephorio memorat. Dio, lib. XL, et Strabo., lib. XVI, meminerunt etiam Nicephorii; atque ex hoc patet illud circa Carrhas fuisse, Jovemque Nicephorium, quem memorat Spartianus initio Hadriani, ab ea urbe nomen habere censent Eruditi; dubitavitque vir maximus an alia urbs hoc nomine sit: Jovem tamen Nicephorium a loco dici censet. Sed Nicephorium fuit etiam locus, vel vicus prope Pergamum, multis templis et statuis deorum illustris. Polyb., in Excerpt. de Virt. et Vitiis: Postridie vero (Prusias), copiis ad Nicephorium adductis, templa omnia vastare, delubra ac statuas deorum, ac imagines spoliare ac diripere coepit; fuitque simul lucus consitus ab Eumene rege: unde memorat Strabo, lib. XIII. Patet id etiam ex regis Macedoniae responso ad T. Flaminium, [Col. 0556B] apud Polybium., lib. XVII. Nam cum regis Attali legati, c. 2, petiissent ut , , restitueret, respondet ille, cap. 6: Nicephorium et Veneris templum, quae sunt vastata, cum nequeam alias in integrum restituere, plantas et hortulanos mittam, quibus locorum cultura sit futura curae, et Caesarum arborum incrementum; qualia narrat etiam Livius, lib. XXXII, cap. 33 et 34, ubi Veneris templum similiter a Nicephorio distinguitur. Hinc videor affirmare posse, lucum a templo primario, quod potuit fuisse Jovis , nomen accepisse, et ambitu, vel , complexum fuisse Veneris aliorumque deorum templa. Diodorus certe Siculus, p. 294 Excerptorum, memoriae mandat Philippum evertisse , , et iterum, pag. 337., Prusiam, Bithyniae regem, spe capiendi Attali frustratum. , [Col. 0556C] corrupisse, , , , et denique , templa omnia diripuisse. Quod si quis igitur Jovem Nicephorium hinc nomen habere, eumdemque ita appellari, quod Victoriam manu teneret, qualis frequentissime in Graecorum et Romanorum numismatis conspicitur, censeat, per me id certe licet. Sed ut ad Aurelium Victorem revertar, notat insuper vir eruditus, Straboni Cirtam per V. scribi, et Virtam, ab Alexandro conditum oppidum memorari Marcellino, lib. XX. In editione Casauboni scribitur, quod leviusculum est: verum Virta, ab Alexandro Magno condita, nihil cum Cirta nostra commune habet, nec fuit sita in Africa, sed in extrema Mesopotomia, uti vel Ammianum inspicienti patebit. Cirta autem Africae, Constantina postea dicta fuit urbs olim celebris, Regum quondam domus, procul a mari sita, teste Mela, lib. I, cap. 6. Et Strabo, lib. XVII, eam etiam locat , urbemque scribit esse munitissimam, et optime omnibus rebus instructam, [Col. 0556D] maxime a Micipsa, qui eo Graecos colonos deduxit. Eam postea sub Arabibus floruisse, suo tempore celebrem fuisse, Constantinaeque nomen retinere, tradit multis Leo Africanus in Descriptione Africae; idemque mihi testatus est Legatus imperatoris Marocci, qui non ita pridem ad praepotentes foederatorum Belgarum ordines missus fuit: urbem magnam, amplam, splendidis antiquisque aedificiis et monumentis, quae inscripta sunt litteris incognitis (graecis procul dubio et latinis) refertam, et longe a mari positam esse, identidem affirmans: quod ultimum etiam Strabonem et Melam narrare modo vidimus. Sed situm turbat valde Sallustius, urbemque mari vicinam facere videtur, c. 21 B. Jugurth.: Interim haud longe a mari prope Cirtam oppidum utriusque consedit exercitus: quae quomodo conciliari queant, ego vix video, cum et hodie Constantina longe a mari sit remota, nec duplex Cirta in Africa fuerit; licet [Col. 0557A] illud arbitretur Danaeus ad Augustini cap. 69 de Haeresibus: quod miror etiam occurrere in Strabonis indice, cum apud eum nihil tale legatur. Et quia parum haec urbs cognita est, non ingratam me tibi, lector, rem facturum existimo, si ectypum ejus apponam, quem debeo amplissimo Witzio reip. Amstelodamensis consuli, quemque cum viro illustri communicavit non nemo, qui per tres in ea annos dura, at postea Tuneti splendidissima fortuna, licet Christianus foret, usus est.

Constantina igitur montis prope inaccessi vertici imposita, qui munitur insuper lapidibus 10 vel 12 pedes longis, 4 vel 5 latis, rotunda, et ejusdem fere ac Roterodamum magnitudinis est. Aedificia pro gentis more et genio parvi momenti sunt: sed rudera et columnae marmoreae, quae passim a fodientibus terram eruuntur, certissima indicia sunt olim illa splendida et magnifica fuisse. Qualia etiam fuerunt Leonis Africani tempore. Aedificia, ait, passim sumptuosissimo videre licet: quale summum est templum, [Col. 0557B] duo collegia, tria aut quatuor monasteria, aliaque id genus complura. Et hic locus revocat mihi in memoriam urbem eam fuisse olim metropolim Numidiae. Canon concilii Milevitani 86, De Archivo et Matricula Numidiae: Dein placuit omnibus episcopis qui in hoc concilio subscripserunt, ut matricula et archivus Numidiae, et apud primam sedem sit, et in Metropoli, id est, Constantina: de quo Canone multis disputat Sam. Petitus, lib. III, cap. 1 Var. Lection., cui addatur omnino Ludovicus du Pin, vir certe eruditissimus, Dissert. Historica I de antiqua Ecclesia Disciplina. Distat Constantina Tuneto 45 vel 50, Bona 20 vel 25, et Algeria 70 milliaribus Germanicis; quibus faciendis ab ultima profectus urbe quatuordecim impendit dies is qui haec cum Witzio communicavit.

1. Turris alta, ex qua de nocte lucernae dependent ardentes.

[Col. 0557C] 2. Castellum ad tuendum exitum veteris viae, per quam solam urbs adiri poterat, in media urbe exstructum.

3. Via, vel introitus urbis rupi incisus, tam latus atque altus, ut equis et camelis per eum in urbem ascendere potuerint. Nunc sordibus repletus est, quia grave nimis onus incolis habebatur alimenta plurimis lucernis de die et nocte praebere; quippe sine quibus hic aditus nullius usus esse poterat propter tenebras.

4. Castella, vel duplex potius murus turribus munitus, et defendendi aditus causa extructus: in exteriori erant duae portae, quae ducebant obliqua via ad unam, quae in interiori muro erat, portam; per quam portam ad introitum in urbem rupi incisum dabatur aditus. Fuisse duas vias ad urbem Leo Africanus tradit: Suntque duae tantum viae arctissimae, quae in urbem ducunt: quarum haec ex oriente, illa vero ex occidente, patet. Portas quoque habet maximas, amplissimas, atque elegantes. Sed noster suo tempore tantum [Col. 0557D] hanc memorat; et nisi situs obstaret, binae hae viae ad binas exterioris muri portas ducere potuissent.

5. Hodiernus ad urbem aditus, quem Turcae ex ruinis veterum aedificiorum fecerunt; sed qui adeo difficilis est, ut pedibus tantum uti, non autem equo quis vehi possit: adeo ut Turcae et incolae necesse habeant de camelis et equis descendere, eosque ducere.

6. Castellum, quo novus aditus defenditur.

7. Balnea aquae calidae corrupta fere, et in quibus nunc pauperes corpora sua purgant, mulieresque ope certi generis terrae, quae vim cinis lixivi obtinet, quamque to fill nominant, linea vestimenta, et alia, reddunt nitida. De his balneis loquitur procul dubio Leo: »Ad flumen quibusdam gradibus descenditur rupi incisis; in ipso autem flumine domus quaedam est rupi quoque sic incisa, ut tectum, columnae et muri unam tantum efficiant partem: hic Constantinae mulieres panniculos abluere solent. Est quoque huic [Col. 0558A] oppido vicinum quoddam balneum aquae calidae, quae inter rupes fluendo diffunditur.«

8. Molae aquariae, quas exstruxerunt Mauri a Carolo V ex Andalusia et Granata ejecti.

9. Eorumdem Maurorum horti et viridaria. Leo Africanus. »Habet fluvius, qui in ea planitie praeterfluit, hortos utrinque feracissimos, si recte colerentur.«

10. Catarractes, quem facit fons prope urbem Orientem versus exoriens, et multam vim aquae ejiciens; qui urbem, qua Septentrionem spectat, cingit, et munimenti loco est, atque in profundam admodum vallem magno cum strepitu sese effundit. Leo Afr. »Rupibus altissimis cingitur: huic fluvius Sufegmate subterfluit, qui et rupibus etiam clauditur, adeo ut fluvius profundissimus, una cum rupibus utrinque positis, Constantinae ceu fossam quamdam praebeat.«

11. Rivus, vel fluvius, qui ex fonte praedicto oritur. Haec omnia, uti patet, fere conveniunt: sed mirum Leonem non facere mentionem aditus in urbem [Col. 0558B] veteris; nisi forte eum intelligat per gradus rupi incisos, per quos ad fluvium descendebatur. Sed haec sufficiant.

Mauris . . . Illi etiam in exercitu Severi fuerunt, et procul dubio cum reliquis militibus ad Maxentium transgressi sunt. Zozimus enim, 2, 10, scribit Severum venisse; nec mirum, quia exercitum Herculii habebat, qui, teste Eutropio, bellum in Africa profligavit, domitis Quinquegentanis, et ad pacem redactis: et hos Mauros insuper auxit Maxentius; unde dicitur, suum proprium de Mauris atque Italis exercitum nuper extraxisse.

Maxentiani milites praevalebant. Haud obscure indicat Lactantius, initio non satis feliciter pugnasse Constantinum: at contra Eusebius, IX, 9, narrat eum primam, secundam et tertiam aciem tyranni vicisse, et ita accessisse ad urbem Romam dimicaturum cum ipso Maxentio. Et, quemadmodum ex panegyrico Constantino dicto patet, primo dimicatum sub ipsis [Col. 0558C] Alpium jugis, cap. 5, inde in campis Taurinatibus, c. 6, tertio ad Veronam, c. 8, tandemque ad Pontem Mulvium; quam in rem etiam videri potest Nazarius, cap. 17, 21 et sequentibus panegyrici sui. Atque ita Orosius, VII, 28, narrat Maxentium saepe multis praeliis fatigatum ultime ad pontem Mulvium victum et interfectum fuisse. Neque tamen puto talia memoriae mandaturum Lactantium, si aliter se illa plane haberent. Et ipsi adstipulatur Politia SS. Patrum, apud Photium, p. 1409, quippe ubi diserte narratur Constantinum, cum permovere non posset Maxentium ut a persecutione abstineret, bello eum agressum esse; et primo haud procul abfuisse quin succumberet: , , , uti Graeca sonant; et inde de cruce in coelo visa verba facit, quomodo rem fere etiam narrat Lactantius.

Quinquennalia terminabantur. Quid de hoc loco sentiant erudiri viri Baluzius et Pagius, vide in notis ad hunc locum, lector, et pag. 248 Dissert. Hypaticae; et inde disces ambos censere, sexto imperii anno exacto, [Col. 0558D] ineunte septimo, Maxentium occubuisse. Firmat illam sententiam auctor Paneg. Constantino dicti, cap. 16: Et consumpto per desidias senio, ipsum diem natalis imperii sui ultima caede signaret, ne septenarium illum numerum sacrum et religiosum vel inchoando violaret. Et arbitror non absque ratione censere eruditos annum sextum imperii vocari quinquennalia, quia primo illius anni die celebrabantur. Sed non vacat hanc in rem diligentius inquirere; totamque hanc disputationem iis relinquo, qui tam in Galliis, quam Italia, summa cum eorum laude illi incumbunt.

Commonitus in quiete . . . Lactantium si sequimur, certum est Constantinum vigilantem hoc signum non vidisse in coelo: sed nolo materiam examinare, quae a tot eruditis viris excussa est; tu vide Fred. Spanhemium, antiquitatis ecclesiasticae peritissimum virum, in Introd. Chronologica, et Jac. Gothofredum, ad lib. I, cap. 6. Philostorgii. Scribendum autem in sequentibus, [Col. 0559A] uti monui obiter ad Dissertationem de Utilitate quam principes ex nummis capere possunt, Christum in scutis notat; id est. Christi nomen, quod exprimebant per duas primas salutaris vocis litteras. Non aliter loquitur Prudentius contra Symm.

Christus purpureum gemmanti textus in auro
Signabat labarum . . ,
id est, Christi nomen, Christi monogramma. Et si Lactantium sequimur, fuit illud ad hunc modum compositum, quomodo saeculo IV, [Figure: [Graphic] 2Kb] sequentibusque, Christianos signasse observat Baronius in Annalibus, et Gassendus in Notitiam Eccles. Diniensis. Nec aliter occurrunt primae divini nominis litterae in nummo Anastasii apud Arschotanum ducem, Tab. LXVII. Alii crucem, ego vero Christi nomen facio; quia Christus, non autem crux, mundi, qui per globum designatur, salvator est. Potuit etiam monogramma illud tale fuisse, [Col. 0559B] [Figure: [Graphic] 2Kb] quia similiter in nummis Constantini exprimitur, et quia Eusebius, lib. I, cap. 25 de Vita ejus, scribit primas Christi nominis litteras fuisse labaro intextas, quamquam et haec verba de priore figura, quam opinor Lactantium innuere, possint forte interpretari, cum littera Graeca , si eam mediam linea secat, sit decussata. Certe a rei veritate aberrat plane eruditus Dissertationis historicae de Visione Constantini auctor, et male arbitratur, vulgarem circumflexi accentus notam adhibitam fuisse ad hunc modum, [Col. 0559C] [Figure: [Graphic] 2Kb] quod non opus est multis refellere, cum certus sim virum illum sententiam suam relicturum, si nummos inspiciat, vel in hancce notam incidat. Finem hic facerem, nisi adjicere placeret ea quae ad illustrandas crucium nonnullarum formas ad Columbum miseram, quia notis ipsius inserta sunt. Illae igitur ita sese habent. [Figure: [Graphic] 3Kb] [Col. 0559D] Non immorabor iis examinandis quae notat Carolus Du Fresne in Dissertatione de Inferioris XVI Numismatis, II. 23, sed monebo tantum in cruce, quae notatur littera A, superiorem lineam transversam denotare tabulam, cui inscriptum fuit alteram vero lignum cui manus D. N. J. C. fuerunt affixae: in ea, quae notatur littera B, supremam et mediam eodem plane sensu accipi debere; infimam vero lineam significare locum cui pedes affixi Salvatoris fuere: in tertia, quam designat littera C, eadem denotari: sed cruces decussatas, ut vocant, mediae lineae transversae innuere loca in quibus clavi Dominicas manus ob peccata nostra perforarunt; et denique ultimae crucis, notatae littera D., orbem summum referendum esse ad titulum, binos transversi ligni ad brachia, et infimum ad pedes transfixos. Ratio haec omnia suadet, licet tempus, quo talis effingendi cruces mos initium sumpserit, ignotum mihi [Col. 0560A] sit plane; nec puto rem tanti esse, ut propterea nos cruciare vel tantillum debeamus. De monogrammate autem Christi in nummis expresso agit illustris Du Fresne, Num. 24 dissertationis laudatae; quae ut elegantia sunt, ita tamen non puto eum satis recte explicare gemmam in qua illud cernitur, et simul legitur SAL. DO. N. ALEX. FIL. LUCE. Neque enim illa ullo modo referri potest ad Alexandrum Mammaeae filium: sed ad Alexium, quo nomine varii posterioribus temporibus imperatores fuerunt, spectat; et LUCE aeque commodo sensu exponi potest LUCEBIT, ut ita simul quasi vota suscipiantur pro Alexio imperatoris filio. Quamquam nec LUGET respuam, quia illud in aliis nummis apud Choulium obvium est. Praeterea in Maxentii nummis cernitur Christi monogramma, pag. 277, apud eumdem: sed, ut verum fatear, mihi nequaquam fit verisimile, ejus numismatis divinum characterem inditum vel impressum fuisse; et, si rationem temporum inire placet, nullo id modo fieri potuit, cum in ipsa illa acie, in qua primo Constantinus [Col. 0560B] signum hoc praecedere exercitum jussit, perierit. Puto igitur deceptum esse Choulium, et id Maxentio adscribere, quod fecit Magnentius, cujus nummos ita signatos fuisse constat, docetque satis illustris Mediobarbus, qui et alium nummum Magnentio tribuit, quem idem Choulius, p. 187, Maxentio assignat. Putaveram ab illustri Du Cange etiam Deliorum nummum laudari insignem isto monogrammate, eumque supposititium esse censueram: sed nunc demum animadverto, virum eruditum nihil aliud significare, quam in gemma, quae super caput Jovis exhibet Christi monogramma, cerni capita Jovis, Apollinis et Dianae, uti illa occurrunt juncta in nummo Deliorum apud Goltzium, Tab. 18, quare hic me quidem properasse nimis libens lubens confiteor. Quî autem factum sit, ut divinum illud signum Jovis capiti sit impositum, difficile admodum dictu est; nec certe hinc me extrico. Nam inscriptio addita VIVAS IN DEO F., id est, Feliciter, clare indicare videtur hanc gemmam a Christiano [Col. 0560C] sculptam fuisse: nisi dicamus deorum capitibus monogramma et Inscriptionem postea adjecisse Christianum quemdam, ignarum forte quorum capita forent, vel ut rem profanam ita quasi in sacrum usum converteret. Notandum autem monogramma in nummis occurrere, qui non modo ante Constantinum, verum etiam ante Christi adventum salutarem, signati sunt. Nam Scaliger ad Eusebium, et Rupertus in oratore historico Ptolomaei Apionis laudant numisma, cujus in una area cernitur caput cornibus arietinis cum diademate; in altera vero aquila unguibus fulmen retinens: juxta est cornu copiae; infra pedes alitis haec nota; in ambitu nummi, et illi hanc notam esse arbitrantur oraculi Ammonis, Cyrenis, quarum ille rex erat, vicini. Vellem equidem, ejusmodi ut nummum inspicere possem, quippe qui certe inter rarissimos habendus est; et, ut illam interpretationem non respuo, ita memini me alicubi legisse notam hanc in nummis ante Constantinum percussis designare nomen [Col. 0560D] monetarii: quod tamen, ut verum fatear, difficultates suas habet. et similiter sibi fere junctae occurrunt in nummo Decii apud Tristan., t. II, p. 595, in quo legitur [Figure: [Graphic] 3Kb]

Christum in scutis notat . . . . Non, quemadmodum monui, Christi effigiem, sed monogramma. Et tempore Prudentii nondum illud etiam fiebat. Hym. II, ., v. 98:

Quod Caesaris scis, Caesari
Da, nempe justum postulo.
Ni fallor, haud ullam tuus
Signat Deus pecuniam.
Nisi haec referenda sint ad tempora Laurentii, qui martyr obiit anno 254. Sed nec Prudentii aetate id factum est, quia primus imperatorum Graecorum Justinianus [Col. 0561A] Rhinotmetus, qui regnare coepit anno 685, ita nummos signavit. Et recte Du Cange in dissertatione saepius laudata rejicit Joannem Damascenum, qui scribit, Constantinum nummo indidisse , id est, salutaris crucis, quod in coelo viderat signum, Christique Dei hominis imaginem cum sua. Nec puto Constantinum Sanctorum vultibus nummos signasse, licet id tradat Andreas Mamora in Historia insulae Corcyrae, Venetiis anno 1672 edita. Exhibet enim nummum, cujus in una area cernitur Constantini caput, nec laurea, vel alia corona cinctum; in altera vero Corcyra sancta virgo et martyr stans in templo, et palmam in victoriae signum manibus tenens, cum inscriptione quam Corcyram faciunt filiam Cercillini, principis senatus Corcyraeorum, ad Christum conversam opera Jasonis et Sosipatri, discipulorum S. Pauli. Sed nihil illa commune cum Constantini habet vultu; deinde sibi suaviter imponunt, qui talia [Col. 0561B] credere animum inducere possunt, cum a veritate aliena plane sint.

Quo signo armatus exercitus capit ferrum . . . . . Non hanc, sed aliam rem miram, animasse Constantinum ad instruendam aciem, et praelium ineundum narrat Zozimus, II, 16, noctuas nimirum advolantes muros implesse, illudque conspicientem Constantinum jussisse , quod fingere potuerunt Ethnici, ut aliquid opponerent visioni, et hinc etiam forte est, cur in ejus nummis conspiciatur noctua basi insistens, cujus a lateribus sunt hasta, clypeus et galea, cum inscriptione SAPIENTIA PRINCIPIS: quamquam commode haec omnia ad Minervam, sapientiae praesidem deam, possint referri.

Cumque repente populus . . . Haec sic distinguo: Cumque repente populus (Circenses enim natali suo) et edita voce . . . . ita ut subaudiatur erant; neque tamen improbo edebat Columbi.

[Col. 0561C] Vocatis quibusdam Senatoribus. libros Sybillinos inspici jubet . . . . Notum est Sibyllinos libros inspectos esse a Duumviris, inde a Decemviris, et tandem a Quindecimviris sacris faciundis. Et Quindecimviros usque ad Theodosii tempora mansisse, eumque sacerdotium cum veteris superstitionis sacris abrogasse, ut et Sibyllinos libros sub Honorio per Stiliconem combustos esse, notarunt eruditi. Hoc tamen loco Maxentii jussu, non Quindecimviri, sed quidam senatores libros illos inspiciunt: unde forte affirmari posset, vel tunc temporis Quindecimviros non fuisse amplius, vel libros Sibyllinos consultos fuisse ab illis, quos imperator eligebat. Sed prius verum esse vix potest, quia, notante illustri Salmasio ad Hist. Aug., Constantini Magni temporibus id muneris etiam quindecimviris tribuit ipse Lactantius, I Institut., cap. 6, Vopiscus in Aureliano, cap. 19, Pontifices Sibyllinos libros inspexisse ex decreto senatus et jussu imperatoris docet. Agite igitur, pontifices, qua puri, qua mundi, qua sancti, qua vestitu animisque sacris commodi, templum [Col. 0561D] ascendite, subsellia laureata constituite, veteranis (alii legunt veneratis) manibus libros evolvite, fata reipublicae, quae sunt aeterna, perquirite. Atque arbitratur vir idem eruditissimus quindecimviros, cum multi eorum etiam pontifices essent, nobiliori nomine pontifices esse vocatos; eos tamen, non ut pontifices, sed ut quindecimviros curam inspiciendorum et servandorum librorum Sibyllinorum habuisse. Sed hoc loco Lactantius quosdam senatores memorat: quae quomodo conciliari possint, vix video, nisi vel amplectamur rationem a me allatam, alios nimirum, quam quindecimviros, si imperator juberet, libros illos inspicere potuisse; vel nisi potius statuamus hos senatores etiam fuisse quindecimviros, quomodo allocutio Ulpii Sullani apud Vopiscum etiam suadere videtur, pontifices illos ex senatorum numero fuisse. Nam antiquitus ex patribus Decemviri creabantur, et postea etiam pars eorum dimidia ex plebe. Lib. VI, 42: Refecti [Col. 0562A] decimum iidem Tribuni Sextius et Licinius de decemviris sacrorum ex parte de plebe creandis legem pertulere. Creati quinque patrum, quinque plebis; graduque eo jam via facta ad consulatum videbatur; quod ita interpretor, ut quinque quindecimvirorum fuerint Patricii, quinque Plebeii senatores; neque enim mihi fit verisimile hoc sacerdotium unicuique ex plebe datum fuisse. Et senatores fuisse pontifices, sacerdotesque ut plurimum, constat: docetque vel unus Cic., 4 ad Att., 2: Adhibentur omnes pontifices, qui erant senatores.

Hostem Romanorum . . . . Ambiguum est hoc, ut pleraque talia; et si Constantinus fuisset victus, procul dubio illum appellassent hostem.

Pons a tergo ejus scinditur. Mulvius, ut videtur, cujus ante meminit. Victor hac de re ita loquitur: Dum caesa acie fugiens sese Romam reciperet, insidiis, quas hosti apud pontem Mulvium locaverat, in transgressu Tiberis interceptus est; et arbitror eum narrare de [Col. 0562B] alio quam Mulvio ponte in fluvium Maxentium cecidisse. Mulvius pons factus est a M. Aemilio Scauro, teste Auctore de Viris Illustribus, et procul dubio lapideus fuit: quod si per hunc fuga sibi consulere voluit Maxentius, verosimile admodum est pontem fuisse injussu ejus scissum. Et, quamquam hoc a ratione alienum sit, tamen ea via Maxentium conatum sibi consulere mox tradit Lactantius: Ipse in fugam versus properat ad pontem, qui interruptus erat, ac multitudine fugientium pressus in Tiberim deturbatur. Celebrat etiam Prudentius, I contra Sym., pontem eumdem:

Mulvius exceptum Tiberina in stagna tyrannum
Praecipitans.
Et Auctor incertus Paneg., cap. 17, scribit milites Maxentii ad primum impetum exercitus Constantini territos fugatosque, et angustiis Mulvii pontis exclusos in fluvium abiisse praecipites. Sed Euseb., IX, 9, testatur [Col. 0562C] Maxentium Tiberim scaphis junxisse, cumque per pontem inde factum fuga sibi consulere vellet, propriis insidiis periisse; id quod etiam memoriae mandat Praxagoras apud Photium, et pluribus narrat Zozimus, II, 15 et 16, qui possunt videri. Eusebium, ut solet, sequitur Haymo, VIII, 3: Maxentiumque tyrannum congredi parantem cum universis navibus, quibus fluvium straverat, demergit in profundum. Quin et Epitome Victoris, necnon P. diaconus tradunt hunc pontem paulo superius a ponte Mulvio, et Maxentium lapsu equi in profundum demersum esse. Sed quod lapsu equi scribunt tyrannum cecidisse in flumen, id apud alios non reperitur; nisi idem significare censeamus Excerpta Valesiana, in quibus legimus equo eum praecipitatum fuisse. Zozimus narrat tigna pontis non potuisse sustinere multitudinem fugientium et rupta fuisse; et Politia SS. Patrum apud Photium, p. 1407, ruptum esse pontem fallacem, . Atque hinc patet satis superque quid sibi velint haec Victoris verba, Maxentium [Col. 0562D] nempe insidiis, quas hosti apud pontem Mulvium locaverat, interceptum fuisse. Ille igitur de Mulvio, vel de ligneo potius ponte in fluvium decidit; et forte Mulvium pontem interrumpi fecit, ut Constantinum ad insidias pertraheret, si transire Tiberim, et inter pugnandum, vel ante pugnam, Romam occupare vellet. Non tamen statim submersus fuit tyrannus, sed equo vectus, conatus est evadere; quod quominus facere posset obstabat altior et abrupta ripa. Auctor Panegyrici, cap. 17: Ipsum autem illum cum equo et armis insignibus frustra conatum per abrupta ripae ulterioris idem Tiberis correptum gurgite devoravit.

Proterretur. Lege proteritur, nimirum exercitus, vel miles Maxentii, uti paulo ante Maxentiani milites occurrunt; nisi significare Lactantius velit, Maxentii milites primo impetu exercitus Constantini territos fugatosque fuisse, uti loquentem audivimus modo panegyrici auctorem. Utuntur eadem voce non modo [Col. 0563A] Terentius et Plautus, verum etiam Virgilius, XII Aen., quem imitari solet Lactantius.

Primis nominis titulum . . . . Varie fluctuabam ante; et, licet putaverim hunc titulum Maximus esse potuisse, quia ita in nummis et Inscript. Constantinus vocatur, et quia mox Lactantius narrat Maximinum convicia jocis mixta adversus imperatorem Maximum dixisse, nunc tamen arbitror nihil aliud indicari, quam Constantini nomen ex Senatus decreto primo loco positum fuisse, quia idem Lactantius scribit, Maximinum primi nominis titulum sibi vindicasse: quod etiam Eusebium tradere doceo ad cap. 32. Et jure id Maximinus videtur facere potuisse, quia ante Constantinum Caesar erat factus.



CAPUT XLV.

Quam cum maxime . . . . Placet nonnunquam ad minutias descendere. Particulae quam cum maxime et tempus denotant, et simul frigoris intensionem; adeo ut dicat Lactantius, tunc temporis maximum frigus [Col. 0563B] fuisse. Saepe tamen additur nunc; et tunc nihil aliud, quam intendit et auget. Cic. pro Cluentio: Mater, quae multos jam annos, et nunc cum maxime filium interemptum cupit; paulo aliter libri de Senect.: Causarum illustrium, quascumque defendi, nunc quam maxime conficio orationes. Nazar, cap. 1, Paneg.: Jaciat quippe se nunc cum maxime; et ante eos Terentius Phorm.: Atqui opus est nunc cum maxime.

Geminatis mansionibus. Id est, ut una die tantum itineris faceret, quantum duae mansiones a se invicem distabant, nec in prima, sed secunda requiesceret. Viae regiae distinctae erant in Mansiones et Mutationes: in Mansionibus pernoctabant, ita ut ab una mansione ad aliam diei iter esset: in Mutationibus vero equos mutabant, et de die reficiendi sese causa subsistebant. Nam Manere Veteribus significabat pernoctare. Sen. III, de Ben. 16: Quam invenies tam miseram, tam sordidam, ut illi satis sit unum adulterorum par? Nisi singulis divisit horis, et non sufficit dies omnibus; nisi apud [Col. 0563C] alium gestata est, apud alium mansit, id est, pernoctavit. Cic. I de Div.: Conclave illud, ubi erat mansurus, si ire perrexisset, prima nocte corruit; pro quo lib. II, dixit: In eo conclavi illi cubandum fuisset; quomodo et loquitur Suetonius in Aug. 72, 78, et Calig., c. 55. Hinc mansiones sunt loca in quibus aliquis pernoctat. Eo sensu mansiones saliorum occurrere in Inscriptione veteri doceo, lib. IV, 2, Observationum. Hinc non modo mansiones a mutationibus distinguuntur in codice Theodosiano, Itinerario Burdigalensi, et alibi: verum etiam mansio pro itinere totius diei usurpatur Plinio XII, 14: Mansionibus octo stat thurifera a monte excelso. Erant autem hae mansiones aedificia ampla, adeo ut imperatores in ipsis cum comitatu suo nonnunquam pernoctarent, uti constat ex Ambrosio in de Obitu Valentiniani, et Suet. Tito, et Vopisco, cap. 35, Aurel. Verum juncta ipsis fuere etiam horrea, vel horreorum usum praestabant, atque ibi recondebatur annona militaris, militibus dividenda euntibus via militari in expeditionem; quam annonam copias mansionum [Col. 0563D] vocat Eumenius. Sed longum nimis foret haec verba elucidare; et monebo tantum similem loquendi rationem inveniri apud Justin. XIII, 8. Victus Neoptolemus ad Antipatrum et Craterum profugit, hisque persuadet ut, continuatis mansionibus, laeto ex victoria, et securo fuga sua Eumeni superveniant: deinde exstare inscriptionem elegantem apud Spon., 302, Miscellaneorum, in qua vox manere etiam occurrit:

MERCURIUS, HIC. LUCRUM. PROMITTIT. APOLLO. SALUTEM. SEPTIMANUS. HOSPITIUM. CUM. PRANDIO. QUI. VENERIT. MELIUS. UTETUR. POST. HOSPES. UBI. MANEAS. PROSPICE.

Obscura illa, fateor, est; et, si quid humani in ea explicanda patior, alios sequar meliora doctus continuo. Puto igitur huic hospitio insigne fuisse Mercurium et [Col. 0564A] Apollinem; et hinc Septimanum arripere occasionem homines invitandi in suum hospitium: quo tamen melius ii utentur, qui prandium secum attulerint, vel qui ea hora venerint, cum prandium sumitur; at post prandium hospes prospicere debet ubi maneat, id est, pernoctet.

Accepta in deditione Perintho. Recte notant eruditi Perinthum esse Heracleam, quam paulo ante narravit fuisse obsessam; eamque urbem illud nomen tulisse observat Ammianus Marcell., XXII, 2 et 27, 4, necnon Procop., lib. I Hist. Vandal., quibus addatur omnino Tristanus, t. II, p. 80.

Distantem militibus . . . Aliorum conjecturis insistens lego, millibus totidem, ibidemque collectis. Vir doctissimus notat hoc circa Resiston accidisse, huncque locum primum occurrere in Itinerario Antonini euntibus ab Heraclea Hadrianopolim. Ego in Itiner., p. 37, invenio, inter Trajanopolim et Heracleam recenseri Apros et Resiston, illumque locum a Trajanopoli abesse 23 millia passuum, hunc 22; ita, si prima mansio fuit [Col. 0564B] Resiston, secunda certe erit Apros, quia utrique paria milliaria tribuit Lactantius. Sed ille non Trajanopolim, verum Adrianopolim memorat; et Auctor Itinerarii alia longe loca inter Adrianopolim et Heracleam nobis describit; ut p. 30: Ostudizum, Bergulas, Driziparam, Izirallon; p. 51, eadem cum Heraclea recenset; ut et p. 73, Hadrianopolim, Ostudizum, Burdidizum, Bergulas, Drusiparum, Tirallum, Perinthum, Heracleam: at contra, p. 75, iterum nobis annumerat Trajanopolim, Cypselam, Apros, Resiston, Heracleam; adeo ut mihi quidem videatur, Campum Serenum, cap. seq. memoratum, alibi quaerendum esse.



CAPUT XLVI.

Per praepositos tribunosque . . . . Nomen praepositi generale valde est, uti docet Gutherius in lib. de Officiis domus Augustae. Hic praeponuntur tribunis: sed tamen Vegetius, II, 12, legionis primae cohorti scribit praeesse tribunum, reliquas vero a tribunis, vel praepositis [Col. 0564C] fuisse rectas. In inscriptionibus apud Gruterum occurrunt praepositus cohortis expeditionis Germanicae, praepositus legionis, numerorum tendentium in Pontum, et vexillationis Perinthi; adeo ut nemo peccaturus sit, qui hoc loco praepositos majores tribunis faciat. Sic in inscriptione apud me inedita:

D. M. C. IVL. CANDIDO P. P. LEG. XIII. GEM. HEREDES. EX. TESTAMENTO. FECERVNT.

Nam duplex P. P. significat praepositum; et male in indice Gruteriano nonnunquam exponuntur hae siglae per praefectus; et pejus in Inscr. VI, p. 277: Pro Praetore, cum sit imperatoris Caii titulus pater patriae: quomodo et I, p. 278, explicari debet, in qua quidem legitur et expressum est PRO. PR., sed non ad imperatorem, [Col. 0564D] verum ad M. Aurelianum Valentinianum refertur. Sed hoc obiter.

Praelium diei kal. Maiarum . . . . Vel diei positum est pro die, vel scribendum diem.

Campus . . . . quem vocant Serenum. Hunc ita dictum puto, non quia ventis, sed quia arboribus fruticetisque carebat, eratque planus. Talem campum , purum campum, arbitror vocari ab Euseb., IV, 19, de Vita Constantini, qui jussit ut milites nondum Christiani facti singulis diebus dominicis in eum procederent, et simul omnes, signo dato, preces ad Deum funderent. Nam hic campus procul dubio fuit planus, nec arboribus aliisve rebus impeditus; in quo etiam milites armis sese exercuisse arbitror. Purum ac patentem campum dixit Livius, XXIV, 14. Sed facit serenus campus, ut monere debeam, serenam militiam mihi etiam lectam esse apud Paulum Diac., lib. X. Historiae Miscell. Qui (Carausius) vilissime natus serenae militiae [Col. 0565A] ordine famam egregiam fuerat consecutus. Qualis militia serena sit, fateor me non capere, nisi quis existimet, respectu Imperatorum eam ita dici, qui Sereni Domini vocantur in columna, quae adhuc hodie Constantinopoli conspicitur. Et perpendant eruditi, num potius rescribi debeat strenuae, vel severae militiae: quod ultimum erudito amico in mentem veniebat; ita ut Carausius dicatur famam sibi acquisivisse ex diligenti observatione disciplinae militaris.

In largiendo tenax . . . Victor: Namque illi (Constantino) praeter modum magna caetera; huic (Licinio) parcimonia, et ea quidem agrestis tantummodo inerat. Et Auctor Epitomes scribit eum avaritiae cupidine omnium pessimum fuisse.



CAPUT XLVII.

A paucis metebatur. Id est, sternebatur, dejiciebatur, uti falce succidimus gramen. Exempla adfert Columbus; et extat aliud apud Tertullianum in fine Apolog.: Nec quicquam profuit exquisitior crudelitas [Col. 0565B] vestra; illecebra est magis sectae: plures efficimur, quoties metimur a vobis; semen est sanguis christianorum. Et apud Sil. Ital., l. XIII.

   Ruit obvia in arma
Scipio, et adversum metit insatiahilis agmen.

Deus summus . . . Optimo jure ita vocatur Deus noster: sed Gentiles etiam summum simpliciter de Deo Maximo, quem ignorabant, usurparunt. Stat. IV, th. 516:

Et triplicis mundi summum, quem scire nefastum est;
ubi haec notat Scholiastes: Dicit Deum demogorgona summum, cujus nomen scire non licet. Infiniti autem philosophorum magorum Persae etiam confirmant, revera esse, praeter hos deos cognitos, qui coluntur in templis, alium principem, et maxime Deum, caeterorum numinum ordinatorem, de cujus genere sint soli sol atque luna; ubi reliqua possunt videri, quae elegantia [Col. 0565C] sunt, et quae emendare conatur Barthius in notis; cui addendus Fr. de Cordoua, qui c. 25 Didascaliae multiplicis, pro demogorgona rescribit demiurgum, id est, opificem, demogorgonemque Boccatio originem suam debere existimat: sed male dubitat quis vetustior sit Lutatius, an vero Boccatius, cum nihil certius sit quam illum ante hunc vixisse.



CAPUT XLVIII.

Securitatem publicam. Quae in variis apud antiquarios nummis occurrit; uti Erizzum, p. 119, 413, 469, 497, 559. Tristanum, t. I, p. 630; t. II, p. 469; Patinum, p. 73; Thesauri, Vaillantium, cujus librum de coloniis avide expectamus, aliosque. Apud Ammianum Marcell., XIV, 6, etiam memoratur Pompiliani securitas temporis.

In tractatu haberemus . . . Id est, consultaremus, et deliberaremus. Vide huc pertinentia in Glossario saepius laudato.

Quod quidem divinitas . . . Scribendum puto, quo [Col. 0565D] quicquid divinitatis in sede coelesti. Vide Columbi, viri doctissimi, notas. Et ita loquebantur Gentiles, quia quid proprie esset summum numen, quis Deus, dubitabant, atque inter sese disputabant.

Pro quiete temporis . . . Ut sub imperio meo quies et pax sit; mox: Quo etiam in hoc per clementiam nostram quieti publicae consulatur. In nummo Maximiani Herculii apud Tristan., t. III, p. 372, conspicitur dea, una manu rudem, altera spicas tenens; et QUIES. AUG. illoque emblemate denotatur proculdubio quietem, seu pacem abundantiae et annonae causam esse. Amm. Marcell., XIX, 11: Et quietem colentes tamquam salutarem deam, tributariorum onera subirent, ubi potest videri Valesius.

Vicarium postulent . . . Nomen hoc generale est, adeo ut pro certo affirmari non possit quod munus vicarius hic gesserit. Sed tamen eum erraturum neutiquam puto, qui Maximinum designare existimet [Col. 0566A] quemcumque in sua provincia vicarium. Sic in partibus Orientis fuere vicarii quatuor, Asianae dioeceseos, Ponticae, Thraciarum, Macedoniae, de quibus, ut et aliis aliarum provinciarum vicariis, videri potest notitia imperii. In inscriptionibus a Reinesio editis memoratur Flavius Rufus Sabinus Volusianus vicarius Asiae, et Virius Nicomachus Flavianus vicarius Africae; atque in libello Precum Faustini, p. 14, occurrit vicarius Hispaniae. In genere autem vicarius vocatur qui alterius vicem gerit, vel alteri servit; ita servus vicarius, teste Ulpiano, servit servo ordinario. VICARIUS SUPRA COCOS in Inscript. XII, 580, qui coquis praeest loco illius, qui in eos imperium habebat; et vicarii nostri id nomen habent respectu praefectorum praetorio, vel praesidum, quorum vicem administrabant: unde Sextilius Agesilaus Aedesius in lapide antiquo vocatur VICARIUS PRAEFECTURAE PER HISPANIAS; et c. 16 Lactantius memorat Hieroclem ex vicario praesidem, qui male a Gallis redditur président.

[Col. 0566B] Ad jus corporis eorum . . . Haec sunt bona ecclesiastica; et locus hic clare evincit, ante Constantini Magni legem ecclesias christianorum bona, ut vocant, immobilia possedisse. Julianus id prohibuit, uti testatur Ado in martyrol., p. 108, illique certe adstipulati fuissent Faustinus et Marcellinus, quia in libello Precum, p. 21, ita loquuntur: Sed ideo nominis istius etiam cum omni dedecore querebatur auctoritas, ne illis possessiones Ecclesiae tollerentur; quas utinam nunquam possedisset Ecclesia, ut apostolico more vivens fidem integram inviolabiliter possideret.

Jus corporis eorum . . . Edictum hoc Maximini permittit unicuique deum colere quemcumque vellet; cumque singuli fere Gentilium dii haberent sibi devotos homines in unum corpus redactos, hinc similiter de christianis loquitur, quippe qui numini majestatique D. N. J. C. erant devoti. In lapidibus vetustis occurrit COLLEGIUM AESCULAPII, ET HYGIAE NAUCLERUS, QUI ERAT IN COLLEG. SERAPYS, COLLEG. FABRUM VENERIS; [Col. 0566C] de quibus alibi dabitur propediem disserendi locus. Atque uti haec corpora arcas suas et agros, unde sumptus faciebant, habebant; ita etiam christiani bona sua possidebant; qui tamen omnes reditus omnesque eleemosynas in pauperes erogabant, nec iis otiosos ventres alebant.

Beautitudine publica . . . Et haec vox solemnis atque adeo in ipsis nummis obvia est, ac notat tranquillum et felicem reipublicae statum. Beatissimum saeculum dixit Tacit., c. 3, Agric.; beatissimos Caesares Nazarius, c. 1 et ultimo; beatissimam victoriam, c. 32, et beatitudinem urbis, c. 33 Panegyrici.

Prolato programmate tuo . . . Significat praesidem provinciae scripto publice proposito significare debere se tale edictum ab imperatoribus accepisse, jussumque esse, ut istud affigeret. Locus hic certe mihi observandus esse videtur, quia nos docet imperatorum edicta in provinciis non fuisse proposita, nisi simul testarentur praesides ejusmodi edicta ab imperatoribus ad sese missa esse; idque factu necessarium [Col. 0566D] fuit, ut arcerentur supposititia edicta quibus provinciales ad res novas incitari a turbulentis hominibus potuissent.



CAPUT XLIX.

Sequenti autem Licinio . . . Putaveram scribendum esse sequente: sed nunc arbitror Maximinum concessisse sequenti Licinio, id est, eum non expectasse, sed fugisse, simul ac Licinium venire et appropinquare cum exercitu cognovit. Cicero, I de Orat.: Quibus ego, ut de his omnibus rebus disseram, cum concessero, illud tamen oratori tribuam et dabo; qui locus, si loquendi formam spectes, plane similis huic Lactantii.

Dextrorsum perrumpentibus omnia victoribus. Maximinus, post caesas inter Heracleam et Hadrianopolim copias, aufugit primo Nicomediam, inde in Cappadociam, teste Lactantio, c. 47. Quo cum eum sequeretur [Col. 0567A] Licinius, Tauri montis angustias occupat; et quia montes ejusmodi ubique non sunt pervii, crediderim facile certum locum designari, et quidem per quem adiri poterat Cilicia, cum Tarsum Maximinus fugisse dicatur. Apud liv. XXXV, 13, Antiochum legimus Antiochiam se recipisse per Ciliciam Tauro monte superato. Alexander, apud Justin., XI, 8, timens angustias magna celeritate Taurum transcendit, et Taursum pervenit; easque angustias optime describit Curtius, III, 4, ex quo insuper discimus Alexandrum etiam ex Cappadocia Ciliciam petiisse, et illas pylas sive portas (id quod et aliis exemplis firmari posset) fuisse appellatas. Licinius autem aliud iter tenuit, et versus Pamphyliam Tauram superavit: unde metuens Maximinus, ne fuga excluderetur, Tarsum se contulit, Orienti scilicet et Aegypto propior futurus.

Ut solent hi, qui hoc ultimo se facere abitrantur. Ita certe in praelium ruere voluerunt Numantini; cumque id facere non possent, sese ipsi occiderunt, Flor. II, 18. Juba magnifice epulatus, super mensas et pocula [Col. 0567B] Petreio se interficiendum dedit, IV, 2, et Cantabrorum nonnulli, postquam extrema vident, certatim igne, ferro, inter epulas, venenoque praecepere mortem, IV, 11. Quin et hominibus sententia judicis damnatis, quo forte respicit Lactantius, et gladiatoribus, dabatur ultima coena miscellanea, ut varietate ciborum sese replerent, beneque poti formidinem mortis abjicerent. Juven., sat. XI:

Sic veniunt ad miscellanea ludi,
Ubi commentator: Miscellanea, sibi gladiatorum, id est, ultima coena; additque rationem: Ideo, miscellanea, quia omnia, quae apponuntur eis, miscent, sic manducant; quam poetae interpretationem licet alii, nec forte immerito, improbent, et licet non verosimile sit omnes gladiatorum cibos in coena, quam ultimam esse putabant, mixtos fuisse, potiusque varietate ciborum repleti sint, tamen Scholiastes morem illum videtur nobis conservare. Apud Athenienses damnatis, vel qui , ad mortem, ducebantur, [Col. 0567C] licebat se cibo vinoque replere, , teste Suida, in V. , et Append. Vatic. Cent. I; Prov. 75. Et bestiariis, vel ad bestias damnatis, datam fuisse coenam liberam, eosque pridie antequam pugnarent, lautissime coenare consuevisse, patet ex passione SS. Perpetuae et Felicitatis, necnon ex iis, quae in praefatione monet Henr. Valesius, vir celeberrimus. Quin et huc videtur pertinere militare prandium, dictum ab eo, quod milites ad bellum, id est, praelium, paret, teste Pollione in Gallienis.

Candidatis ministris . . . . . Lego, cum canditatis. In aliis alioquin loquendi formulis, illius aetatis Scriptoribus omittitur haec particula. Ammianus Marcell., XV, 4, congredi barbaris dixit, uti doceo ad cap. 18. Sed quia Ammiani mentio, nonne apud eumdem, 15, 7, ad damnandum, pro ad amandum scribendum est? In disceptando justissimus, natura benevolus, licet auctoritatis causa servandae acer quibusdam videbatur [Col. 0567D] et inclinatus ad amandum. Mihi certe illud videtur, quia acer et amor non bene hic conveniunt; et ex eodem capite constat Leontium absque moris homines damnasse; hancque emendationem necessariam et veram judicabat clarissimus Columbus.

Candidatis ministris . . . . . Ita scilicet fideles in Apocalypsi, alibique, idque optimo merito vestiuntur, ad indicandam vitae puritatem atque integritatem. Prudent., Hym. 1. . V. 67.

Christus illic candidatis praesidet cohortibus,
Et throno regnans ad alto damnat infames deos.

Christum subinde deprecans . . . . . Idem tradit Euseb. IX, 10, extremo. Insigne autem hoc exemplum nos docet conscientiam saevissimorum etiam persecutorum tantum valere, ut ipsos illa reos faciat. Huc pertinet Maximinum, postquam victus esset a Licinio, libertatem Christianis concessisse edicto, quod [Col. 0568A] ex Latina lingua in Graecam tranlatum conservavit Eusebius loco laudato, cujusque etiam meminit Haymo, lib. VIII, c. 3 Hist. Eccl. Sed mirum hujus rei memoriam nullam Lactantium conservasse.

Detestabili genere mortis efflavit . . . . Eum obiisse scribit Eusebius, IX, 9, et Auctor Epitomes Victoris, simplici morte: quod plane cum Lactantio et Eusebio pugnat. Simplex mors iis tribuitur, qui absque tormentis gravibusque cruciatibus neci dantur, uti patet ex Suet. Caes. c. 74. Unde Prudent. Hym. 10. . V. 877:

Temptemus igitur ante partem quampiam
Truncare ferro corporis superstitis,
Ne morte simpla criminosus multiplex
Cadat, vel una perfidus caede obpetat,
Quot membra gestat, tot modis pereat volo.
Sed Maximinus gravissimos dolores, licet ab alio non illatos, perpessus est; putoque auctorem illum mortem simplicem opponere illi, qua quis ab alio tollitur, et idem hoc esse, ac si dixisset, non strangulatus, [Col. 0568B] non capite truncatus est, verum sua morte obiit, utcumque illa fuerit cruciatibus plena. Victorem sequitur P. Diaconus, imo tam fideliter illud facit, ut etiam ipsius exemplo saevissimum hunc hominem laudet, eumque scribat fuisse, ortu quidem atque instituto pastorali, verum sapientissimi cujusque ac litterarum cultorem, ingenio quieto, avidiorem vini, quo ebrius quaedam corrupta mente aspera jubebat; quod cum pigeret factum, differri quae praecepisset in tempus sobrium ac matutinum statuisse. Sed alia longe nos Lactantius docet; et pati possum religionis gentilis hominem laudare illius religionis propugnatorem fortissimum: sed talia nequaquam Christiano condonanda sunt; et forte Victor eum cultorem sapientissimi cujusque ac litterarum vocat, quia Ethnicis philosophis et sacerdotibus, quos Christianis longe sapientiores esse judicabat, favebat, eosque colebat.

Efflavit . . . . Sepultus fuit in Cilicia, et prope eum [Col. 0568C] casu conditum fuisse infensissimum Christi hostem Julianum memoriae mandat Philostratus VIII, 1.



CAPUT L.

Valerium . . . . . Quis hic fuerit, ne divinando quidem assequi possum, cum nemo alius ejus faciat mentionem: id quod etiam recte observavit Baluzius. Nec puto huc quicquam pertinere, quod post narratam Maximini mortem scribit P. Diaconus, lib. XI: Valens interea in Oriente ab exercitu Imperator appellatus, ab eodem Licinio morte mulctatur. Deinde Alexander, qui apud Carthaginem imperator est factus, a Constantini exercitu jugulatur. Nam licet Valens posset simul appellatus fuisse Valerius, tamen ille huic tempori non convenit; et plusquam semel auctor iste in his narrandis humani aliquid patitur. Nam Valens eodem tempore neci non fuit datus: sed a Licinio, post cladem ad Cibalim per Constantinum acceptam, Caesar est creatus, et occisus postulante Constantino, cum pacem eidem daret, uti ex Victore [Col. 0568D] et Paulo Diacono docet Tristanus, t. III, p. 472, qui tamen non satis caute ex iisdem auctoribus notat, Valentem rebellasse contra Galerium Maximianum. Est enim hoc a veritate alienum; et Galerius Maximianus jam diem suum obierat, cum Valens a volente Maximino Caesar est creatus, uti ex Excerptis Valesianis constat, licet Victor et P. Diaconus eum imperatorem appellent. Quod sequitur, Alexandrum a Constantini exercitu jugulatum esse, etiam fidei historiae repugnat. Nam victus ille fuit a Maxentio per praefectum praetorii Volusianum et Zenam, uti videre licet apud Zoz. 2, 14, adeo ut hi duo nihil commune cum Valerio nostro habeant; quem nusquam inveniri arbitror, quemque solum cognoscere possumus Metamorphoseos Ovidianae remedio. Ut enim ille canit Iphidem virginem in marem esse mutatam ope Isidis, ita suspicio mihi nonnunquam oborta est, Valerium in Valeriam ope Critices mutandum [Col. 0569A] esse. Mirum hoc procul dubio aliis videbitur, quia cap. sequente Lactantius Valeriae mortem pluribus enarrat. Facit id, fateor, Lactantius: sed puto eum eadem illo capite, et in principio rerum quas post victum Maximinum aggressus est Licinius, obiter narrare; nihilque tam ardenter ille desideravit, quam ut posset Valeriam e medio tollere. Nec video cui iratus potuerit fuisse, nisi Valeriae, quae ipsum spreverat, uti patet ex cap. 39, cuique ob injuriam illam infestus absque dubio erat. Atque hinc est ut suspicatus nonnunquam sim, scribendum hoc loco esse, in primis Valeriam, quam Maximinus . . . . . . . . et conveniunt admodum sequentia, quia narrat Valeriam Candidianum adoptasse. Atque ut mox Candidiani mortem in specie describit, quem dixerat necatum fuisse, ita etiam capite 51. Valeriae matrisque ipsius Priscae interitum enarrat, licet illae cum Candidiano interfectae non fuerint statim post obitum Maximini. Haec commentatus fueram, cum animadverti eruditos Anglos ita etiam hunc locum [Col. 0569B] emendasse; quos a me ante inspectos non fuisse liquido testor.

Et in honore haberi videbatur . . . Quippe qui filius esset Galerii Maximiani ex concubina susceptus, et adoptatus ab uxore ejus legitima Valeria, filia Diocletiani: quae omnes res certe animos ipsi addere poterant. Unde cum Nicomediae, quae sedes imperatorum erat, sese efferret altius et supra privatum, jussu Licinii occisus est; quia in suspicionem, ut reor, veniebat rerum novarum, et de purpura sumenda cogitabat forte; id quod mox objectum fuisse legimus Severiano, Severi filio.

Prae Valeria, quae volens Licinio in omnes Maximiani haereditates jure suo cedere, idem Maximino negaverat . . . . . Locus admodum intricatus; nam si Valeria voluit Licinio cedere in omnes Maximiani haereditates, nequaquam verisimile est illam cum matre sua eum relicturam, et se credituram Maximino, mariti sui si non inimico, at certe non amico, uti [Col. 0569C] patet ex cap. 39. Certe haec non cohaerent; et locum depravatum esse propterea existimo. Licinium narrat Lactantius omnes, quos memorat, tanquam malum metuisse, seque tutiores credidisse fore cum Maximino: sed excipit Valeriam, matremque ejus Priscam, quae Licinium exemplo aliorum relinquentes, noluerunt etiam esse cum Maximino, cui tamen reliqui sese credebant. Puto igitur scripsisse Lactantium, quae nolens Licinio . . . et sic optime quadrabit sequens, idem Maximino negaverat; quod certe verum non foret, si illa Licinio omnia dare voluisset. Noluit igitur Valeria Galerii Maximiani mariti sui haereditates Licinio cedere; quem persuasus sum eam ante ductam Constantini sororem in uxorem petiisse, quia tam significanter Lactantius dixit ante, eam putasse sese tutius moraturam apud Maximinum, quia uxorem habebat. Et hanc meam sententiam firmat mirum quantum ipse capite sequente, ubi scribit, pudicitiam et conditionem ipsis exitio fuisse; id est, periisse, quod Prisca erat Diocletiani conjux, Valeria [Col. 0569D] eorum filia, et Galerii Maximiani uxor; quodque haec Imperatoris vidua noluerit vel Licinio, vel Maximino nubere, et absque more, ac absque exemplo ad secundas nuptias transire. Laudat igitur illustrissimas foeminas a pudicitia Lactantius, ut licet eas poenas dedisse dicat, tamen videatur tam acerbum casum miserari: Ductae igitur mulieres cum ingenti spectaculo et miseratione tanti casus ad supplicium, et amputatis capitibus, corpora earum in mare abjecta sunt, cap. 51. Nullibi certe eas carpit, vel leviter indicat, Diocletianum vel Galerium Maximianum ad persequendos Christianos ab illis incitatos fuisse; id quod tamen non obliviscitur annotare de Romula Galerii Maximiani matre, cap. 11, quomodo etiam Maximini uxorem propter mersas Oronte castas foeminas hoc capite perstringit. Quin et ab impiis et persecutoribus eas separat; nam cum cap. 50 narrasset, omnes impios vero et justo Dei judicio recepisse [Col. 0570A] eadem quae fecerant, mox capite sequente Valeriae, nec non matris ipsius Priscae mortem describit. Quid igitur? Prisca et Valeria vel Christianae fuerunt, vel iis faverunt; utque illud sentiam, facit ipse Lactantius, cap. 15, ubi ita loquitur: Furebat ergo imperator (Diocletianus) jam non in domesticos tantum, sed in omnes; et primam omnium filiam Valeriam, conjugemque Priscam sacrificio pollui coegit. Neque enim Diocletianus eas coegisset sacrificare, nec Lactantius scripsisset easdem sacrificio pollutas fuisse, nisi Christianae fuissent, vel in eam suspicionem apud Imperatorem incidissent, licet aperte eorum placita amplecti non auderent. Gentilis enim non cogitur ad sacrificium; nec talis proprie sacrificio pollui potest dici, verum quidem is qui Christo nomen dedit, et ad superstitionem ejuratam redit. Sic eodem capite cogere usurpatur de Christianis, quos in templa compulsos cogebant sacrificare: Nec minus in caeterum populum (a quo scilicet discreverat presbyteros et ministros) persecutio violenter [Col. 0570B] incubuit. Nam judices per omnia templa dispersi, universos ad sacrificia cogebant. Et Prudentius, Hym. . 2, v. 367. canit Judaeam plebem inquinatam fuisse aureo bove; et notius est, quam ut probari debeat, ad amplectendam gentilem religionem nihil aliud necesse fuisse facere, quam diis sacrificare, et aris thus injicere. Haec mea opinio firmatur variis Actis et Historiis, quae apud Baronium, Tristanum, aliosque, uxorem Diocletiani faciunt Christianam, licet verum ejus nomen ipsis latuerit, et multa tradant quae a veritate aliena sunt; id quod etiam observat Baluzius. Sed si Christianae fuerunt, quid tandem causae est, cur illud non tradat Lactantius claris verbis, cum contra Martyrologia a. d. 17, Cal. Sept. narrent Serenam (id nomen dant Diocletiani uxori) martyrem obiisse. Martyrium, ut verum fatear, mihi videtur reliquis Martyrologiorum erroribus adscribendum esse; nec verosimile est Lactantium illud praeteriturum, si tam illustres foeminae propter Christum [Col. 0570C] capite fuissent punitae. Quin et illud plane rejicit sacrificium idolis oblatum; quod licet coactae fecerint, postea ad bonas mentes forte redierint, crimenque illud lacrymis, vita pudica et vera poenitentia deleverint, tamen ut Christianae occisae non sunt, quia Licinius libertatem Christianis edicto dederat, et nondum animum induxerat innoxiam lacerare gentem. Nam scriptus hic libellus fuit, antequam bellum inter Constantinum et Licinium oriretur, cum pace frueretur Ecclesia et tranquillitate, uti ex fine ejus clarissime patet; nec non ex initio, ubi narrat Deum excitasse Principes, qui tyrannorum nefaria et cruenta imperia resciderunt; id est, Constantinum et Licinium. Haec ita commentatus fueram, cum postea in mentem mihi venit verba, quibus tradit Valeriam et Priscam sacrificio pollutas esse, posse a Lactantio ut Christiano dici, et cogi eo sensu usurpari, ut cap. eodem ad sacrificia cogebant; quanquam, ut verum fatear, haec voces vim repugnantibus allatam esse designent: Nam judices per omnia templa dispersi, [Col. 0570D] universos ad sacrificia cogebant.

Sed prius mater eorum in Orientem praecipitata est . . . Quae mea hoc de loco sit sententia, vide sis, lector, in notis Columbi; quae ibi relinquenda esse censui, quia commode huc transferri non potuerunt. Ne tamen plane sterilis sim eo in loco, ubi celebris fluvii mentio occurrit: medecinam conabor facere Josepho fluminis Sabbatii mentionem facienti, lib. VII Excidii cap. 24: . . , , , , , , , . , , id est, interprete Ruffino: Is fluit [Col. 0571A] medius inter Arcas et Raphanaeas Agrippae regni civitates. Habet autem quoddam peculiare miraculum. Nam cum sit, quando fluit, plurimus, neque meatu segnis, tamen interpositis sex diebus a fontibus deficiens, siccum exhibet locum videre. Deinde quasi nulla mutatione facta septimo die similis exoritur; atque hunc ordinem eum semper observare pro certo compertum est. Unde etiam Sabbalicus appellatus est, a sacro Judaeorum septimo die sic denominatus. Locus revera intricatus, et, ex sententia Casauboni, jam ante Ruffinum corruptus, quia omnes Rabbini Josepho adversantur, et Sabbaticum fluvium dici contendunt, non quod undas septimo exoneret, sed quod eo quiescat die; quod et facit Plinius XXXI, 11, Hist. Naturalis; In Judaea rivus Sabbatis omnibus siccatur. Spizelius, in dissertat. de Israelitis Americ. arbitratur fluvium illum nomen Sabbatici juxta Josephum non exinde accepisse, quod quavis septima die quiescat, sed quod singulis Sabbatis insigni quadam mutatione gaudeat. Manasse Ben Israel ita verborum sensum [Col. 0571B] invertit, ut Plinio per omnia respondeat; Isaacus vero Casaubonus paucorum verborum trajectione, et nonnullorum omissione, corruptum restituit in Exerc. adv. Baronium. Verum ego nulla verba omissa esse persuasus sum: et ita restituebam illa: , . , (l. ) id est, feraturque impetu non leni per spatium sex dierum: inde totus ab ipsis fontibus deficiens, siccum praebet spectandum alveum; et hinc, quasi nulla facta esset mutatio, similis post septimum diem erumpit. Nam dum scribit, fluvium Sabbaticum post sextum diem siccum fuisse, et post septimum, similem, ut ante septimum diem illum, erupisse, satis clare docet eum omnibus Sabbatis quievisse et siccum fuisse. Sed eruditi judicent, qui nobis jamdiu Josephum promiserunt emendatiorem longe.



CAPUT LI.
[Col. 0571C]

Valeria quoque per varias provincias quindecim mensibus plebeio cultu pervagata . . . Videndum est unde hujus vagationis epocha repetenda sit. Licinius an. Chr. 313, kal. maii, vicit Maximinum, a quo tempore, si errores Valeriae computamus, necesse est illam occisam esse mense junio vel Julio an. 314. Quod si vero eos numerare incipimus ab eo tempore, quo in exilium missa est a Maximino, anno 312, sequitur eam haud multo post victum Maximinum neci fuisse datam; quod certe a ratione alienum non est, quia imprimis Valeriam, si conjectura mea vera, necare cupiebat Licinius; et quia etiam Lactantius, c. 39, diserte tradit, Maximinum ipsam cum matre in exilium relegasse, nec in locum certum, sed huc atque illuc praecipitem cum ludibrio exturbasse: quod infortunium dum illa subire cogitur, certe non nisi plebeium cultum induta fuit: quanquam non diffitear, pervagata videri [Col. 0571D] significare eam non jussu imperatoris, sed sua sponte, et ad evitandos persecutores, modo in hanc, modo in aliam provinciam, sese transtulisse. Quod si libellus hic in lucem editus est statim post vicrum Maximinum, et ante bellum quod anno 314, inter Constantinum et Licinium ortum est, commode fuga haec a Maximini decreto repeti potest. Illo bello victus fuit Licinius VIII id. oct. ejusdem anni, pacemque obtinet tradito Illyrico, et anno demum 319, ad deos redit; vel potius se semper gentilem fuisse ostendit, proposito edicto ne episcopi haberent concilia, Christianosque persequitur. Quod si quis existimet, post primum quod inter Constantinum et Licinium fuit bellum, hunc librum a Lactantio editum esse, videbit ille facili opera, ejus natales adscribi debere tempori, quod inter annos 314 et 319 intercedit. Nam pace fruebatur Ecclesia, cum haec memoriae mandarentur.

[Col. 0572A] Poenas dedit . . . Non opinor Lactantium velle significare eas ut noxias punitas esse, sed tantum morte periisse violenta.



CAPUT LII.

Quae omnia, etc. Haec erunt planissima, si distinguas, Quae omnia (secundum fidem scientium loquor) ita ut gesta sunt mandanda litteris credidi.

Clara per gentes Joviorum et Herculiorum cognomina, quae primum a Dioclete et Maximiano insolenter assumpta, ac postmodum ad successores eorum translata, viluerunt? Alii igitur post Diocletianum et Maximianum Jovii atque Herculii cognominati sunt. Sane Galerius, Maximinus et Licinius Jovii fuerunt dicti, uti docet Valesius ad Euseb. IX, 9 Histor. Eccles., et Tristanus, t. III, p. 433, qui tamen nummum elegantissimum non satis bene explicat: id quod facit Henr. Norisius, vir doctissimus, in explicatione Nummi Liciniani, ubi simul docet Constantium et Constantinum Herculios fuisse appellatos; quod etiam [Col. 0572B] memorat auctor panegyrici Maximiano et Constantino dicti, cap. 8: Hic est qui nomen, quod accepit a Deo principe generis tui, dedit vobis (Constantino) qui se progeniem esse Herculis non adulationibus fabulosis, sed aequatis virtutibus comprobavit. Atque in Epitome pag. 277, Maximinus Jovius occurrit; et Galerius Maximianus intelligendus est: quomodo vice versa, Maximinus nonnunquam ab auctoribus nomina haec confundentibus, vel librariorum vitio, Maximianus appellatur.

Delevit ea Dominus . . . Rectissime ita Deus noster vocatur, quippe qui optimo jure omnium rerum Dominus est. Dederunt tamen et Gentiles tam splendidum et tam illustrem titulum diis deabusque suis. Apud Gruterum, VI, 68, occurrit et in nummo apud Harduinum, , uti haud absque ratione diductis litteris legendum esse suspicatur vir eruditus. Solem DOMINUM Latinis, Graecisque dictum fuisse, docui in Harpocr. pag. 113, et per DOMINUM INVICTUM apud [Col. 0572C] Gruter. XI, 1066, vel sol intelligi debet, qui saepe Invictus vocatur, vel deus, quem Commodianus instructione 13 Invictum absolute appellat, qui Agdestis erat; cui robur invictum tribuit Arnobius, et quem cum Mithra vel sole confundi observat Rigaltius: vel denique ita appellatur Deus eo in loco cultus. Nec deae caruerunt hoc titulo. , Domina Diana; occurrit in ins. XIII, pag. 1066 Gruteri; DOMINAE in alia pag. 90, Albae Juliae reperta, per quas forte Deae Matres designantur; et DOMINA HONOR in ins. III. pag. 100, quod notandum, quia Honor est masculini generis, et is tamen DOMINA (si modo nullae lineae interierunt) vocatur, quia interdum instar deae effingebatur, uti constat ex nummo Galbae, qui inscribitur HONOS ET VIRTUS. Virgilio lib. III, Aen. v. 113, non aliter Cybele, vel deum mater, vocatur:

Et juncti currum dominae subiere leones.
[Col. 0572D] Et quanquam nonnulli apud Servium arbitrentur Cybelem leonum dominam dici, notat tamen idem eam proprie dominam fuisse appellatam. Dominas, ait, deas dicunt; ut alibi:

Hi dominam Ditis thalamo deducere adorti.
Sane dominam proprie matrem deum dici Varro et caeteri affirmant; nam et ibi Proserpinam ideo a Virgilio dominam appellatam, quod ipsa terra esse dicatur, sicut et mater deum: mox addit, Hanc eamdem (nempe Cybelen) Eram appellari, hoc est Dominam. Non aliter canit Germanicus in Arateis:

Dictaei exercent dominae famuli Corybantes,
id est, famuli matris deum; idemque epitheton Junoni atque Dianae dat Valerius Flaccus, lib. IV, v. 355, et lib. VII, v. 181, Argonaut. Quin et Arcades deam [Col. 0573A] summa veneratione coluerunt simpliciter dictam, uti ex Pausaniae l. VIII patet. Interpres, p. 499, eam facit Proserpinam; procul dubio quia Cereri conjungitur, et quia, pag. 516, ejus filia esse dicitur: sed tamen ibi simul clare a Proserpina distinguitur, Neptunique et Cereris filia dicitur; et scribit insuper Pausanias se non audere nomen hujus deae: quae certe docent satis superque eam Proserpinam non fuisse. Verum licet Gentilium dii ita cognominati sint, noster tamen Deus optimo jure Dominus est; qui ut eos dejecit et calcavit, ita spero eumdem tandem respecturum populi fidelis atrocissimas calamitates, et pacem redditurum Ecclesiae verae per totum orbem terrarum. Imperatores etiam Romani domini appellati sunt, uti est notissimum; nec illud monerem, nisi viderem Gasp. Gevartium ab lib. I Sylvarum Statii extremum non satis bene interpretatum esse Claudianum. Nam cum docuisset Domitianum, Trajanum, aliosque Dominos dictos fuisse, addit se mirari Claudianum, lib. III [Col. 0573B] de Laud. Stiliconis, signate scribere Romanos primo omnium Domini appellationem Stiliconi tribuisse his verbis:

Publica sed nunquam tanta se gratia fudit
Assensu, quis enim princeps hoc omnibus egit
Obsequiis, sese dominum patremque vocari,
Quod tibi continuis resonant convexa diebus?
Macte novis consul titulis, Mavortia plebes
Te dominum Bruto non indignante fatetur,
Et quod adhuc nullo potuit terrore coacta
Libertas romana pati, Stiliconis amori
Detulit.
Sed hanc Claudiani mentem fuisse vix puto: quin potius arbitror eum canere populum coactum quasi et invitum ita principes appellase; id quod certe sequitur, si probabilem admodum Heinsii conjecturam admittimus, Princeps non omnibus emit obsequiis; et eumdem populum sua sponte atque ex affectu Stiliconem dominum vocasse: vel Stiliconem primum [Col. 0573C] consulum fuisse, qui dominus a populo nominatus sit; quod certe firmant sequentia, quibus docet ipsum restitutorem libertatis Brutum id non aegre laturum, quia scilicet Stilico, licet dominus appellaretur, parentem tamen populi agebat.

Amplissimo viro PAULO VOET VAN WINSSEN, Celsis ac praepotentibus Trajectinae dioeceseos Ordinibus a Secretis, S. D. GISB. CUPERUS.

Si nova Lactantii de Mortibus Persecutorum editio absoluta foret, hasce a me haud ferres forte litteras, vir amplissime; nam cum varii praestantis eruditionis viri praeter Baluzium et me (id quod vehementem in modum gaudeo), libellum hunc illustrare animum induxerint, vix dubito quin eorum alicui in mentem venerit, quod praecipuum earum caput erit. Pauca verba sunt, et in quibus prima fronte vix aliquid observatione dignum sese offert: unde et factum est ut, cum Notulas meas digererem, non animadveterim [Col. 0573D] quod nunc ad te cognoscendi causa mitto.

Constat igitur Gentiles coegisse Christianos ut sacrificarent diis, nihilque ab iis exegisse aliud, quando eos verae religioni nuntium remittere cogebant. Plurima historiae ecclesiasticae, passionum, Patrumque loca hoc testantur satis superque. Notum est quod Eulaliae dictum esse canit Prudentius, Hymno . 3.

Haec (tormenta) rogo, quis labor est fugere?
Si modicum salis eminulis,
Thuris et exiguum, digitis
Tangere, Virgo benigna velis,
Poena gravis procul abfuerit.
Diocletianus apud Lact., cap. 10: Ira furens, sacrificare non eos tantum qui sacris ministrabant, sed universos qui erant in palatio jussit, et in eos, si detrectassent, [Col. 0574A] animadverti; datisque ad praepositos litteris, etiam milites cogi ad nefanda sacrificia, praecepit ut qui non paruissent militia solverentur. Cap. 15: Furebat ergo imperator jam non in domesticos tantum, sed in omnes; et primam omnium filiam Valeriam conjugemque Priscam sacrificio pollui coegit. Et mox: Nam judices per omnia templa dispersi universos ad sacrificia cogebant. Ultima haec verba explicare obiter conatus fui ad cap. 1; sed ut illa non damno plane, ita aliquid majus et annotatione dignius in iis videtur reconditum esse. Nam existimo Christianos tam acerba persecutione pressos una cum Gentilibus deorum templa frequentasse, non ut eos adorarent, iis sacrificarent, vel aliqua re honorem ementitis numinibus haberent, sed ad evitanda tormenta et poenas, quae parata continuo erant iis qui Christiani habebantur, Christoque ejurato, diis sacrificare nolebant. Diocletianus certior factus quid rerum gereretur, jubet omnes qui in templis reperiebantur sacrificare, id quod nequaquam necesse erat statuere, si nulli alii [Col. 0574B] quam Gentiles templa adibant; atque ea via factum est ut Christiani qui cruciatus effugere conabantur detegerentur: unde et mox sequitur: Pleni carceres erant, tormentorum genera inaudita excogitabantur. Et procul dubio Christiani persuasum habuerunt sibi illud licuisse facere ad evitandam persecutionem, et tamen fidem Christo datam se posse servare; quia nequaquam consilium illis erat templa intrantibus idola colendi. Non jam dicam, Nicolaitas multa docuisse absque discretione facere, et immolata idolis vesci, et in templis esse, et publice omnia communiter agere, quemadmodum loquitur auctor Indiculi de Haeresibus Judaeorum, qui vulgo Hieronymo tribuitur: sed videor animadvertisse Veteres distinxisse eos qui templa idolorum colendorum causa adibant, ab iis qui eo animo eadem non frequentabant. Can. 1 concil. eliberitani ita se habet: Placuit inter eos, qui post fidem baptismi salutaris, adulta aetate, ad templum idololatrurus accesserit et fecerit, quod est crimen principale, quia est summum scelus, placuit nec in [Col. 0574C] fine eum communionem accipere. Distinguuntur enim Christiani, qui templa adeunt animo idola adorandi, et qui illud faciebant et sacrificabant; quod utrumque cum Christiani qui sese a persecutionibus liberare conabantur non fecerint, videor haud immerito affirmare, eos nihil cum aliis commune habuisse, nec de illis loqui canonem concilii. Sic canone III distinguuntur Flamines, qui munera quae in honorem deorum celebrabantur dederint tantum, et qui sacrificaverint simul: Item Flamines, qui non immolaverint, sed munus tantum dederint, eo quod se a funestis abstinuerint sacrificiis, placuit in fine eis praestari communionem; et Can. LV, sacerdotes, qui tantum coronam portant, nec sacrificant, nec de suis sumptibus aliquid ad idola praestant, placuit post biennium accipere communionem. Et exemplum elegans est apud Cyprianum ep. XXI, ubi Candidam Aecusam, ut Cestriensis rescribit, vocat, quia pro se dona numeravit, ne sacrificaret. Sed tantum ascendisse videtur usque ad tria fata, vel [Col. 0574D] dryphacta (uti recte rescribendum censet J. F. Gronovius, praeclarae vir eruditionis, cap. 14 Obs. in scriptores eccles.), et inde descendisse ad dryphacta, scilicet, ubi coram praeside sacrificare cogebantur Christiani, quoque licet ascenderit Candida, excusatur tamen a Cypriano, quia sacrificio sese non polluit. Et quanquam a peccato, mea ex sententia, nequaquam immunes sint qui eam ob causam Gentilium templa intrant, aliquo tamen modo excusari posse videntur, quia id non faciebant animo idola colendi. Sic Canon 41 concilii laudati permittit ut fideles idola in domibus suis habere possint. Admoneri placuit fideles ut in quantum possunt prohibeant ne idola in domibus suis habeant: si vero vim metuunt servorum, vel se ipsos puros conservent; si non fecerint, alieni ab Ecclesia habeantur. Nec absque ratione est quod notat Albaspinaeus, verba ista haud dubitanter astruere, concilium illud difficillimis persecutionum temporibus, [Col. 0575A] atque adeo ante Constantinum convocatum; nam nominis delationem per servos suos fieri non exhorruissent, si impunitate proposita potuissent ad arbitrium religionem quamlibet amplecti et tueri. Quemadmodum igitur domi suae fideles persecutionis tempore idola habere potuerunt, et permittere ut servi ea adorarent, ne scilicet ab iis accusarentur, ita videntur persuasum habuisse sese Gentilium templa frequentare potuisse ad evitandam persecutionem; nec poterant in iis facile distingui, quia loca erant amplissima, porticibus exornata, aliisque operibus, in quibus ambulare poterant, nihilque earum rerum agere, quas Gentiles facere consueverant colentes numina sua, idque eo magis, quia hi saepe templa adibant salutaturi tantum deos, nec semper sacrificabant. Nolo jam disputare num recte an secus fecerint Christiani, aut quam grave peccatum hoc sit; nec etiam inquirere quo piaculo teneantur qui ex nostratibus, videndi tantum gratia, eorum Christianorum templa intrant, in quibus statuae et simulacra [Col. 0575B] non ornatus tantum, sed cultus etiam gratia disposita sunt. Verum illud facere non possum, quin moneam Gentiles nihil aliud exegisse a Christianis, quam ut sacrificarent, nulla tacti cura, quo animo homines deos suos colerent [(*) 1Kb] . Horum utinam exemplum non imitarentur pontificii, qui sacris suis initiatos esse existimant omnes, quos, vi, metu, poenis, tormentis cogunt eorum participes fieri, cum Julianus apostata contraria senserit, vetueritque ne qui aliquem Christianorum aut injuria afficerent, aut contumelia, , neque invitos ad sacrificandum traherent, sed ut qui sua sponte ad aras accederent prius placarent deos , et expiationibus, quae ipsis usitata sunt, purgarentur. Nam meliorem. partem nostri, animum et mentem, non corpus sibi poscit Deus. Sed libet hac occasione inscriptionem veterem ad partes vocare, ex qua videor affirmare posse Judaeos persecutionis tempore vel nuntium remisisse religioni suae, vel etiam ejus [Col. 0575C] evitandae causa fecisse nonnulla, unde Gentiles persuasum habere poterant illos non amplius Judaeos esse. Inter marmora Oxoniensia, num. XXVIII, et apud Reinesium III, num. LXVIII, exstat inscriptio quae comprehendit eorum nomina, qui pecunias contulerunt ad exornandum, ut videtur, gymnasium Smyrnae; et inter illos recensentur Judaei, , M. A., id est, ex sententia virorum eruditorum, qui nuper affuere Judaei, minam unam. Verum mihi videbatur nonnunquam reddi haec verba debere, qui quondam fuerunt Judaei. Haec acta sunt Smyrnae tempore Adriani imperatoris, quo gravissimam Judaei excitarunt seditionem et rebellionem, duce Barchocheba, pseudo-Messia. Illos vicit Adrianus, tota Judaea vastata, et occisa est miserae gentis multitudo sine numero; cumque persecutionem absque dubio passi sint per totum imperium Romanum, fieri potuit facili opera ut nonnulli Smyrnensium Deo nuntium remiserint, et Gentilium superstitionem fuerint amplexi, vel argentum ad ornandum Fortunae [Col. 0575D] fanum contulerint, ut putarent Gentiles, eos in ipsorum castra transivisse, atque ita sese a tormentis liberarent. Nam Judaeos haud difficulter talia ex magistrorum suorum sententia facere potuisse, patet ex iis quae observavit Jacobus Capellus in libros Mosis, pag. 619 et sequentibus. Nec sane video cur minam darent in ornatum templi Judaei, qui nuper affuere, cum non sit verosimile Judaeos, qui alio habitatum concesserant, vel alio sese contulerant, collaturos aliquid ad aedificandum Smyrnae templum, vel idem praestaturos, si palam profiteri auderent sese Judaeos esse; cum immunes nequaquam ab idolatria forent, [Col. 0576A] a qua gens illa post captivitatem Babylonicam averso plane fuit animo. Haec mea de Lactantii loco et inscriptione veteri sententia, quam si approbaveris, recte me huic scribendae epistolae horulam impendisse existimabo: sin secus eveniat, et me mea fallat conjectura, nihilominus laetabor me hoc egisse, quia dolor, quem ex charissimae uxoris morte repentina cepi vix consolabilem mitigari videtur, dum tecum colloquor; atque haec eamdem causa non patitur ut finem litteris imponam: sed jubet quasi ut unam aut alteram notam adjiciam, quae reliquis jungi debent.

Ad caput 9, post legimus, addo: Atque huc respicit Augustinus lib. IV, pag. 29, de Civitate Dei, ubi deum Terminum ridet. Aliud est enim non cessisse, aliud unde cesseras redisse. »Quanquam etiam postea in Orientalibus partibus Hadriani voluntate mutati sunt termini imperii Romani. Ille namque tres provincias nobiles, Armeniam, Mesopotamiam, Assyriam Persarum concessit imperio, ut Deus ille Terminus, [Col. 0576B] qui Romanos terminos secundum istos tuebatur, et per illud pulcherrimum auspicium loco non cesserat Jovi, plus Hadrianum regem hominum, quam regem deorum timuisse videatur. Receptis quoque alio tempore provinciis memoratis, nostra pene memoria, retrorsus Terminus cessit, quando Julianus deorum illorum oraculis deditus, immoderato ausu naves jussit incendi, quibus alimonia portabatur, etc.«

Ad cap. 17 noto Veteres dixisse certare alicui et similia; atque hanc loquendi formam observo etiam in Inscrip. CCCXXXIX Gruteri:

CERTASTI. MULTIS. NULLUM. PAUPER. TIMUISTI. INVIDIAM. PASSUS. SEMPER. FORTIS. TACUISTI.

Et apud Apul. l. IV, pag. 143: Cum viderem canes et modo magnos, et numero multos, et ursis ac leonibus ad pugnandum idoneos.

Ad cap. 33 annotavi: odoritatem, prioritatem, etc., [Col. 0576C] inveniri, quibus adde indulgitatem. Junius Philargyr. ad II Georgic. Nove indulgentia dixit. Veteres enim indulgitatem dicebant, ut Caelius in VII: Consuetudine uxoris indulgitate liberum.

Ad cap. 36, post ad Hist. Aug., adde: Ita Isidis sacerdotum primus vocatur summus, vel primarius, vel praecipuus sacerdos, Apuleio, lib. II, pag. 264, 266 et 267. Ed. Elm.

Ad cap. 40 Observo, quo sensu homines, vel animalia dicantur famuli et deorum. Psyche apud Apul. lib. V Metam. eamdem ob causam Cererem rogat per famulorum draconum pinnata curricula; et Plato sese vocare solebat , teste Olympiodoro in ejus Vita, quia cygni in tutela Apollinis, vel ipsi dicati erant, ipseque genitus putabatur eo deo. Praeterea sacrati diis, vel eorum sacris initiati famuli dicebantur. Apul. lib. II: Pro hinc me quoque peti magno etiam deo famulum sentire deberem, et servire iisdem; idem: Teque jam nunc obsequio religionis nostrae dedica, et ministerii jugum subi voluntarium: [Col. 0576D] nam cum coeperis deae servire, tunc magis senties fructum tuae libertatis. In Inscript. XII, 328, FAMULA BACCHI occurrit; et Augustino lib. IV, cap. 10 de Civitate Dei, vestales virgines dicuntur ancillae Vestae, quod mirifice Lactantio convenit. Strabo, lib. XII, 1, 557, scribit Ameriae templum fuisse, habens; et pag. 577, Antiochiae ad Pisidiam , id est, sacerdotium Luni, cognomine Arcaei (alibi vocatur, et Salmasio ad H. A. ) multitudinem habens Hierodulorum, sive sacrorum famulorum, quo nomine sacerdotes et sacrati venire possunt; et pag. 559, Strabo et distinguit. Verti autem Luni, idque etiam pag. 580, faciendum arbitror; nec puto mensem aliquem ab iis populis cultum fuisse, sed deum Lunum, qui in nummis Antiochiae ad Pisidiam, ne quid de aliis urbibus dicam, cernitur, quique etiam in nummo [Col. 0577A] Olbianorum, quorum urbs in Pamphilia fuit, equo insidet. Videri possunt quae pag. 17 Harpocratis noto, ubi Diospolin voco Armeniae urbem quae Straboni Diopolis dicitur, quod monendum duxi. Atque inde simul constabit, utique Mensem in Antiochensium nummo, uti existimant Eruditi, non memorari, sed rescribi debere Antiochensis, non autem Mensis COL. CAES. ANTIOCH., id quod obiter in Harpocrate monui, et etiam placet Harduino in Antirrhetico. Atque, si fas est sacra miscere profanis, Christiani, ipsique Apostoli vocantur, et episcopus in Ins. IX, 1053, FAMULUS CHRISTI.

Ad caput. XXXIX et praecipue in praefatione ago de combustione cadaverum, necnon de corporibus integris conditis. Postea observavi, Apuleii tempore humationem etiam in usu fuisse, uti clarissime patet ex historia pueri quem veneno e medio sublatum putabant, cum contra potionem soporiferam ipsi miscuisset medicus, lib. Metam. X. Deinde magnam Gentiles religionem tenuisse, corpora integra ut sepulturae [Col. 0577B] mandarentur, vel inde patet, quod cadavera in aedibus collocata servarent diligenter, ne magae aliqua membra inde auferrent. Narrat id multis Apul. lib. II, p. 124, et addit: Ehem, et quod pene praeterieram, si qui non integrum corpus mane restituerit, quidquid inde decerptum diminutumve fuerit; id omne de facie sua desectum sarcire compellitur. Quod sive verum, sive fictum sit, innuit tamen curam quae tenebat Gentiles, ut corpora integra conderentur, totique ad inferos venirent. Hinc lib. III, illa Lucii tristitia, cum in judicium ob caedem vocatus esset, et ritu Graeciensi ignis et rota, tum omne genus flagrorum, quibus scilicet conscindendus foret, inferebantur. Augetur oppido, imo duplicatur mihi moestitia, quod integro saltem mihi mori non licuerit. Hunc lib. VII, cum in asinum transformatum castrare eum vellent, et ipse se praecipitem dare, vel inedia mori statuit: moriturus equidem nihilominus, sed moriturus integer; et tandem hoc etiam patet ex pag. 199 libri ejusdem. Cadaver [Col. 0577C] disjectis partibus tandem totum repertum, aegreque concinnatum ibidem terrae dedere.

Ad idem caput observo nullam Augustam, mortuo imperatore marito, ad secundas nuptias transiisse. Et extat hanc in rem locus elegans in concilio Toletano XIII, celebrato anno Christi 683. Nam titulus capituli quinti ita sese habet: Ne, defuncto principe, relictam ejus conjungem aut in conjugio sibi quisquam, aut in adulterio audeat copulare, uti constat ex notitia conciliorum Hispaniae, quam anno 1686 edidit Josephus Saenz de Aquire; quamquam certum etiam sit omnes reginas hanc regulam nec olim, nec nunc observasse: uti vel exemplum Pythodoridis nos docet apud Strabonem, lib. XII.

Ad cap. 46. addendum est, Apul. lib. X. Met. init. praepositum memorare, qui mille armatorum ducatum sustinebat, eumdemque, pag. 244, vocari Tribunum.

Notavi ad caput 50, Priscam et Valeriam, uxorem atque filiam Diocletiani, fuisse Christianas, vel certe [Col. 0577D] Christianorum religioni favisse: postea animadverti praeclare eruditionis virum Henr. Dodwellum, dissert. Cyprian. XI, num. 66, affirmare eas Christianas fuisse; uti ex ejus verbis, quae sequuntur, patet. »Quin et in ipsis Imperatorum palatiis liberi versati sunt. Ipsae eorum uxores, et liberi, et servi erant christiani. (Tales fuisse constat Diocletiani uxorem Priscam et filiam ejusdem Valeriam, Maximiani autem Galerii uxorem.) His ea, quae religionis suae erant, tam verbis quam factis libere exequendi coram semetipsis potestatem dederunt.« Binis vir harum rerum callentissimus auctoribus nititur; illique faciunt ut persuasum habeat Augustas eas Christo nomen dedisse. Eusebius alter est, lib. VIII, cap. 1, Hist. Eccl., alter Lactantius, cap. 15, cujus verbis et ego veluti fundamento ad eamdem rem probandam usus sum ad caput 50. Sed tamen Eusebius mihi non videtur verba facere de imperatorum conjugibus, sed de uxoribus domesticorum, vel aulicorum, [Col. 0578A] vel eorum qui in palatio versabantur, uti unde dubie patebit, si quis Graeca consulere velit; unde ipse etiam iisdem verbis usus sum cap. 14, ad probandum in palatiis imperatorum gentilium saepe Christianos fuisse, et quidem eos primos honores gessisse. Christophorsonus putavit olim Eusebium de imperatorum conjugibus loqui, sed errorem illum castigavit Valesius in notis. Monendum autem censui Dodwellum ante me animadvertisse Augustas illas fuisse christianas, ne quis forte existimet me alterius inventa mihi vindicare. Testor enim me verba illa, cum notulas meas digererem, non observasse, neque me alia omissurum fuisse virum pereruditum eo nomine laudare.

Haec sunt quae mihi in mentem venerunt, quaeque tecum ut communicarem fecit amicitia, fecit familiaritas quae mihi summa et suavissima tecum intercedit. Quod si typographus, vel eruditi potius, quorum, ut audio, notas expectat, longiores moras nectunt, forte alteras longioresque litteras a me feres. [Col. 0578B] Neque enim materiam omnem penitus adeo exhausi, ut non de aliquibus rebus prolixiores dissertationes componere queam. Vale. Hagae Comitis, a. d. 7. id. Jul.

Vix finita haec erat epistola, cum ecce ad me affertur Antonii Pagii, viri eruditissimi et diligentis temporum restauratoris, Critica historico-chronologica in Annales Eminentiss. Baronii. Cumque ille mirum quantum Diocletiani et imperatorum, qui cum eo regnarunt, tempora illustret, tuum erit judicare an non bene rebus suis consulturus typographus sit, si illa ex opere, quae Lactantio elucidando inserviunt, excerpta editioni novae adjiciat. Mihi certe istud videtur apprime utile, atque eruditis acceptum fore; cum quia liber ille non omnium manibus teritur, tum quia ita in unum corpusculum collecta forent omnia, quae ad melius aureum hunc intelligendum libellum necessaria sunt.

Defatigatus jam es lectione tam longae et verbosae [Col. 0578C] epistolae: sed tamen te missum facere nequeo, et veniam precor, si alteram aeque prolixam priori annectam. Virum igitur eruditionis praeclarae mecum, ad annum Christi 306, sentire summa cum voluptate perspicio, Constantinum Magnum in oppido Naisso, non autem in Britanniis natum; ad annum 302, Priscam et Valeriam christianas fuisse; et denique eumdem ad an. 306, NATALEM INVICTI referre ad Solem. Nec certe ergo nunc quidquam causae video cur non sententia Petavii, quam etiam Harduinus in Anthirretico amplectitur, sequenda sit, cum dies ille natalis solis non immerito dicatur, quia sol tunc primum ad Septentrionem ab Austro cedit, uti Julianus orat. IV ipse docet; et arbitratur Harduinus in hunc diem natalem Christi Romae primum translatum esse, ut dum Gentiles profanis ritibus vacarent, sacris suis Christiani libere operam darent. Sed commodius mihi videtur ut alia, quae mihi in libro Pagii observata sunt, quaeque vel [Col. 0578D] sententias meas probant, vel quae ut examinentur digna sunt, ad ordinem capitum disponam, ut ita omnia facilius invenire, atque de iis judicare possis.

De Domitiani persecutione ago ad caput Lactantii 3, inque ea sum opinione eam nec longam, nec gravem fuisse. Pagius contra existimat Domitianum anno 13 imperii decrevisse persecutionem adversus Christianos, eam continuatam anno 14, et auctam occasione quinquennalium anno 15, quo occisus est in cubiculo, teste Suetonio, non autem in templo Jovis, , uti scribit auctor Chronici Alexandrini. Sententiam suam ut firmet vir eruditus, scribit, in Chronico laudato sub coss. lib. IX Asprenate, et M. Arretino Clemente legi: Brutius narrat magnam Christianorum copiam ab 14 Domitiani anno sublatam et martyrio affectam; et deinde observat Eusebium, qui Brutii historiam legerat, in Chronico narrare incoeptam esse persecutionem anno Christi 93, idemque eum in Historia confirmare, [Col. 0579A] et cap. 17, lib. III de persecutione sub Domitiano loqui, quaeque habet postea, cap. 18, ostendere tantum eam hoc anno auctam esse. Sed Chronici auctorem non esse ex accuratissimis scriptoribus utique constat, nam hosce coss. sequentes conjungit: Domitianum XIII, et Flavium Clementem; Asprenatem et Lateranum; Domit. XIV, et Clementem; denique Valentem et Veterem. Primis coss. assignat persecutionis initium, illoque tempore scribit apostolum Joannem in Patmum relegatum esse, et Domitianum statuisse Davidis genus e medio tollere; sequentibus Brutii verba supponit; et reliquis binis annis ne persecutionis quidem mentionem facit. Similia judicare debemus de Eusebii Chronico. Et quamquam, ut Brutii sequamur auctoritatem, persecutio potuerit anno 14 incoepisse, illa aeque in exitum, quam in principium anni illius rejici potest: quod si verum est, non multum certe a caeterorum eruditorum sententia discrepabit. Sed quod Pagius ex cap. 17 et 18, lib. III Hist. Eccles. Eusebii probare [Col. 0579B] conatur, persecutionem incoeptam an. 93, et auctam an. 95, illud ego nequaquam, quo sum stupore, capere possum. Nam Eusebius capita librorum per annos non disposuit; deinde scribit, Christianos persecutum esse Domitianum, id est, sub extremum vitae tempus. Caput 18, ad haec priori annectit his verbis, , nim. , vel persecutione; et denique illa ipsa verba, quibus Pagius putat probari anno 15 persecutionem auctam esse, prioribus etiam junguntur, indicantque eo anno Christianos persecutione vexatos fuisse; quod mihi firmum admodum argumentum videtur, anno 15 in innoxiam gentem grassari imperatorem coepisse. Nam, cum dixisset Scriptores etiam ethnicos non dubitasse memoriae tradere Christianorum martyria, addit: , qui quidem etiam tempus ipsum persecutionis accurate notaverunt. At quod illud tempus fuit? non certe annus 13, non 14, sed quintus decimus: scribunt [Col. 0579C] enim, anno principatus Domitiani quinto decimo, Flaviam Domitillam Flavii Clementis, ejus qui tunc temporis Romae consul fuit, ex sorore neptem, una cum aliis plurimis ob confessionem Christi in insulam Pontiam fuisse deportatam. Neque puto Eusebium omissurum fuisse narrare, si iidem scriptores memoriae mandassent, persecutionem jam anno Domitiani 13 incoepisse, vel decretam esse. Neque tamen, quemadmodum ante dixi, illis plane refragari animus est, qui anno 14 censent Domitianum jam in Christianos grassatum esse. Nam Dio Cassius, lib. LXVIII, postquam narrasset Fabium Clementem , consulem, et Flaviam Domitillam morte affectos esse, illato ambobus crimine , impietatis (ita enim de Christianis loquebantur), adjicit Domitianum , anno sequente, coss. Caio Valente et Caio Antistio, occisum esse. Et anno praecedente alios etiam Christianos vel relegatos, vel neci datos esse, ex verbis, quae Flaviae Domitillae historiam sequuntur, patet: [Col. 0579D] . . , . Illatum ambobus, Clementi et Domitillae, crimen impietatis, quo crimine plures etiam alii; Judaicos ritus amplexi, damnati sunt: quorum pars occisa est, pars spoliata facultatibus: ubi per Judaicos ritus intelligenda est Christiana religio, non modo apud Dionem, verum etiam apud auctorem Olympiadum, qui scribit illis illatum esse crimen . Nam Judaei et Christiani confundebantur; et forte ita Dio locutus est, quia Domitianus interfici jussit, qui ex Davidis stirpe oriundi erant. Et quamvis concederem tam cito incoepisse persecutionem, tamen non sequeretur inde illam vel longam, vel gravem fuisse; mihique nullum fere dubium, Domitianum crudelius in alios grassatum esse, eoque praecipue sensu posse dici, portionem Neronis de crudelitate.

[Col. 0580A] Ad cap. 9, observo, ante victum a Galerio Maximiano Narseum, Persas etiam superatos fuisse a Diocletiano, vel eos cum illo pacem fecisse; et Herculium videri cum iisdem bella gessisse. Et Diocletianum quidem bellasse cum Persis probat ad annum 289, Antonius Pagius, secutus Norisium, praeclarae itidem doctrinae virum, qui videatur cap. 4 dissert. I de numismate Diocletiani, quique ibidem observat Maximianum Herculium nunquam contra Persas pugnasse; id quod etiam Pagius ad an. 297 sequitur. Contrarium quidem tradit auctor Chronici Alexandrini, isque etiam male Constantium scribit cum Persis bellum gessisse, quem in errorem incidisse quoque Casaubonum observavi ad cap. Lactantii 15. Et forte is auctorem Chronici secutus est, qui ita loquitur p. 642: Persae maximo bello a Constantio et Maximino Jovio Caesaribus devicti sunt. Imo Constantius numquam cum Persis bellavit, et Nicomediae Caesar creatus statim Occidentem petiit; alter quoque Caesar, non Maximinus, verum Galerius Maximianus [Col. 0580B] dictus fuit: quem errorem et alibi in eodem Chronico, vel , uti Scaligero vocatur, occurrere, doceo ad cap. 52 Lactantii. Sed tamen Mamertinus, cap. 2 Panegyrici Maximiano Augusto dicti, ita loquitur: An tuas res gestas enumerare conabor, quae te prima signa imperatoriis auspiciis inaugurarint, quae castra dominum habitura susceperint, quae bella deduxerint, quae victoriae auxerint? Ibo scilicet vestigiis virtutis tuae colligendis per totum Istri limitem, perque omnem, qua tendit, Euphratem, et ripas peragrabo Rheni, et littus Oceani. Haec verba, fateor, mihi significare videbantur Herculium ad Euphratem cum Persis bellasse; nec muto: sed id factum antequam Imperator foret, et cum in aliorum Imperatorum castris militabat; et Mamertinus his verbis breviter enarrat quomodo vitam transegerit Maximianus, antequam imperio admoveretur, et quae virtutis suae praeclara specimina dederit. Nec quidquam evincunt munera, quibus Parthus, uti cap. 5 Genethliaci [Col. 0580C] legitur, blandiebatur Diocletiano et Maximiano, quia Narseus id fecit, postquam foedus cum Diocletiano percussit, uti patet ex cap. 10 Panegyrici, quem laudavi: Hoc eodem modo Rex ille Persarum nunquam se ante dignatus hominem confiteri, fratri tuo (Diocletiano) supplicat, totumque, si ingredi ille dignetur, regnum suum pandit, offert; interim varia miracula eximiae pulchritudinis feras mittit, amicitiae nomen impetrare contentus, promeretur obsequio. Nam de iisdem proculdubio muneribus loquitur. Nec obstat Maximianum Herculium in Ins. vocari Persicum Maximum, quia illud cognomen ex Diocletiani victoriis obtinuit, qui a victoriis Herculei Ger. Maximus etiam dictus est, notante Norisio, cap. V Dissert. 1 de numism. Dioclet.

Ad cap. 18 disputo num Diocletianus consecratus sit. Animadverto nunc Ant. Pagium ad an. 316, ex loco Eusebii a me laudato adstruere eum a Maximino inter deos relatum esse.

Ad cap 42, p. 494, examino quot per annos Diocletianus, [Col. 0580D] abdicato imperio, privatus vixerit; quaeque ibi noto ita refingenda sunt. »Significanter ait post imperium, et per totidem annos eum, abdicata purpura, si annum, quo diem suum obiit, illis annumeramus, Diocletianum superstitem vixisse in confesso est; nam anno CCCV. privatum se ipse fecit, et an. CCCXIII. obiit, illisque ambobus pro integris computatis, anni novem colligentur, uti docet Pagius ad an. Christi CCCXVI. Noluit autem, etc.«

Ad idem caput Maximianum Herculium a filio Maxentio consecratum esse observo. Firmat eam sententiam Anton. Pagius ex nummo apud Mediobarbum, qui inscribitur.

DIVO MAXIMIANO PATRI MAXENTIVS AVG. F.

Et hanc ob causam, non autem quia a Constantino [Col. 0581A] genero erat consecratus, Divus in lapide apud Nicol. Bergerum 3, 23. a Constantino juniore vocatur, observante eodem alibi:

IMP. CAES. FL. VAL. CONSTANTINO. P. F. AVG. NEPOTI. DIVI. CONSTANT. AVG. PII. FILIO XXXIII.

Nisi dicamus ea voce nihil aliud tunc temporis designare voluisse imperatores vivos, quam quorum mentionem faciebant, mortuos esse; quo sensu existimabam, ad cap. 19, Diocletianum et Maximianum vocari a Galerio Maximino apud Eusebium.

Ad cap. 50, Valerium mutandum esse in Valeriam docui. Pagius ad an. 306, n. 15, et 314, 12, Valerium Valentem a Licinio interfectum fuisse scribit. Verum vix dubito quin rarae eruditionis sententiam suam mutaturus sit, si inciderit in ea quae de morte Valentis notavi. Quod ad nummum attinet, qui apud [Col. 0581B] Goltzium Graece inscribitur . . (apud Pagium legitur ) . CEB. L. A. dubium valde est, num ad Valentem a Licinio occisum referri possit, quia alius eidem Goltzio recensetur nummus, in quo ex ejus opinione ille vocatur, . . . CEB. L. A. Et, ut verum fatear, optarem summopere me illos nummos inspicere, et manibus tractare posse; suspecti mihi enim admodum sunt, certe unus ex iis, qui Valens noster nunquam Augustus, verum Caesar tantum fuit. Quidquid sit, Valentem tunc temporis a Licinio non fuisse neci datum, sed post gestum cum Constantino primum bellum, quod incidit in annum Christi 317, apertissime constat, cum quae capite illo narrat Lactantius, adscribenda sint anno 314, ipso Pagio haec ita digerente. Quae autem ad cap. 50. de Valente notavi, ita, rogo, refingas; festinatione enim factum est, ut non satis mentem attentam habuerim ad ea quae Tristanus notavit. »Nam Valens dux limitis [Col. 0581C] (male apud Pagium scribitur militis) Daciae eodem tempore neci datus non fuit, sed a Licinio, postquam a Constantino ad Cibalim victus fuit, Caesar est creatus; et cum ambo pugna, quae in campo Mardiense, qui inter Philippos et Hadrianopolim videtur fuisse, iterum succumberent, ea conditione Constantinus pacem cum Licinio fecit, ut Valens privatus fieret et occideretur, quemadmodum ex Excerptis de vita Constantini, Zozimo et P. Patricio notavit Tristan., T. 3., p. 472., qui etiam recte reprehendit Victorem, P. Diaconum, et Occonem, quod scribunt, Valentem rebellasse contra Galerium Maximianum.« Nam, quamvis illud apud priores duos non inveniam, verum tamen utique est Valentem non potuisse rebellare contra Galer. Maximianum, quia ille diem suum obierat, cum Valens a Licinio Caesar crearetur. Imperatorem eum vocant Victor et P. Diaconus; et si eum Augustum censent esse factum, errant utique: vel statuendum est illa aetate Imperatoris titulum promiscue et Augustis, et Caesaribus [Col. 0581D] fuisse datum; quomodo, observante Pagio, Numerianus appellatur Imp. C. M. Aur. Numerianus. Nob. C. in nummo veteri. Putaveram tamen nonnunquam fuisse Numerianum tunc temporis non Caesarem, sed Augustum, quia hic unicus foret nummus, in quo Caesar appellaretur Imperator, quem titulum in aliis nummis, vel Inscriptionibus, non video Caesaribus tribui, si excipias Ins. 7, CCLXXV.

IMP. Q. IVLIO. FILIO. GALLIENI. AVG. ET. SALONINAE. AVG.

Nam tantum Caesar fuit factus. Et qui apud Tristanum, tom. 3.. p. 466. inscribitur IMP. ROMVLVS, atque a Mediobarbo refertur ad filium Maxentii, qui revera Caesar obiit, a Tristano adscribitur Romulo Augustulo dicto, qui a patre Oreste Augustus, vel Imperator est factus. Nec videtur obstare Numerianum appellari nobilissimum Caesarem; nam eum titulum Augusti [Col. 0582A] nonnunquam servarunt, uti patet ex inscript. IV. 278.

IMP. M. AVR. CARINO NOBILISSIMO CAES PIO. FELICI. INVICTO AVGVST. PONT. MAXIMO. TRIB. POP. P. P. COSS. PROCOS.

Patetque hoc etiam ex nummo apud Mediobarbum, in quo C. Valens Hostilianus Messius Quintus dicitur nobilissimus Caesar et Augustus: QVINTVS, NO. CAE. VALENS. HOSTIL. AVG. Sic Volusianus, P. Licinius Valerianus, Herodianus, filius Odenati, Herennianus Maxentius et Constantinus Magnus in nummis appellantur IMPERATORES AVGVSTI, et simul PRINCIPES JVVENTVTIS..

[Col. 0582B] Ad idem caput 50, observo Valeriam et Priscam christianas fuisse, vel valde Christianis favisse. Antonius Pagius idem censet, illudque etiam ex Eusebii firmare conatur libro VIII, cap. I Historiae Eccles., praefertque ad annum 302 Christophorsoni versionem Valesianae. Mihi iterum iterumque Graeca Eusebii verba examinanti nondum constare potest eum de imperatorum uxoribus verba facere, quia sequentia plane contrarium suadent, in quibus Dorothei et Gorgonii fit mentio, cum certe ne dubitandum quidem videatur quin Eusebius Augustas earumque liberos, pace jam Ecclesiae data, fuisset nominatus, si per verba haec eas intellexisset. Imo, ubi diligentius Eusebium inspicio, nescio qui fiat ut existimem, nec Christophorsonum, nec Valesium horum verborum sensum percepisse, quamvis hujus versionem secutus sim ad cap. 14 Lactantii. Proponam rationes meas, a quibus tamen abire paratus sum, si meliora alius doceat, vel si Eruditis [Col. 0582C] videantur non satis validae esse. Eusebius igitur narrat christianam religionem magnum gloriam et libertatem apud Graecos et Barbaros consecutam esse ante Diocletiani persecutionem: illud probari , id est, Imperatorum benignitate erga Christianos, quippe qui illis dabant . Postquam ita de Imperatoribus disseruisset, ad alios transit: quae ultima verba Christophorsonus et Valesius interpretantur de ipsis Imperatoribus, Pagius, de iis qui omnibus imperant. At ego illa ita vertenda censeo: Quid opus est dicere de iis qui in Imperatoris palatio versantur? Quid de iis qui omnibus praefecti sunt? Et intelligo per hos , Praefectos Praetorio, vel potius Praepositos cubiculi, similesve, qui reliquis, qui in palatio versabantur, et in comitatu Principis erant, praeerant. Hos ait Eusebius fuisse Christianos, et domesticis, uxoribus, liberis et servis permisisse libere profiteri religionem christianam: talem fuisse [Col. 0582D] Dorotheum, qui erat Praepositus cubiculi, uti docet Valesius, talemque Gorgonium, alium itidem in palatio Praefectum, et reliquos qui cum ipsis propter parem gloriam sunt consecuti; et tandem addit, , vel Ecclesiarum antistites, magno in honore fuisse , apud omnes tam privatos, quam provinciarum rectores, ut vertunt, cum interpretari haec verba debeant, apud omnes procuratores Augustorum et praesides, vel rectores provinciarum; quomodo in inscript. II, 595, Aufidius Julianus vocatur , et 459 T. Porcius Proclus , , . Et ultima haec Eusebii verba satis mihi equidem evincere videntur eum non de Imperatoribus, sed de iis qui prima dignitate in eorum palatiis erant, et domesticos regebant, loqui; firmaturque idem cap. VI., ubi agit [Col. 0583A] , de iis qui in palatio versantur, recensetque ibidem , id est, cubicularios, similesve, quibus Dorothaeus praeerat: qui, tametsi summi honoris praerogativa ab imperatoribus ornati essent, nec minus ab iisdem diligerentur quam filii, probra tamen et tormenta pro Christiana religione pati voluerunt; et mox ait Dorotheum atque Gorgonium strangulatos esse. Et accipe tandem quod mihi, dum haec scribo, in mentem venit, quod si probas, lis plane omnis e medio sublata foret. Cap. 6., uti dixi, memorat , cubicularios principis; et tuum erit judicare, num cap. 1. pro rescribi debeat et subintelligi commodissime potest , quae vox praecessit. Et quia capite 7 eumdem ordinem sequitur, narratque primo constantiam et martyria , inde ipsis praefectorum Dorothei et Gorgonii, et denique Anthimi episcopi, magis magisque confirmor in ea opinione, ac puto Gorgonium etiam praefecturam in palatio [Col. 0583B] gessisse, et forte ejus sive filium, sive nepotem esse, qui tempore Constantii Augusti, teste Ammiano Marcell., 15, 2. Gorgonius etiam fuit vocatus, cuique thalami Caesariani cura commissa erat. Nam duo fuerunt praepositi sacri cubiculi, Augusti scilicet et Augustae, uti patet ex l. V Cod. de Praepositis sacr. cubic., ac utraque dignitate Dorotheus et Gorgonius potuerunt esse ornati: quanquam nullus repugnaverim, si quis eos alios in palatio honores gessisse existimet; imo acquiescam etiam plane, si cui conjectura haec, neque enim alio loco meas habeo emendationes, displiceat.

Haec sunt, vir amplissime, quae tecum communicare volui; tuumque nunc erit judicare num digna illa sint otio meo, atque adeo tuo. Vale plurimum.

Haga-Comitis, 15 Julii 1689.

Amplissimo VOETIO S. D. Gisb. Cuperus.

[Col. 0583C] Id quod eventurum saepe praedixi, si Lactantius diutius inter operarum manus haereret, nunc factum est; et ecce tibi aliam notam, quam typographus alicubi facili opera caeteris adjicere poterit, si modo tu dignam eam judices, quae publici juris fiat, vir amplissime.

Cap. 12. Repente adhuc dubia luce ad ecclesiam profectus. Monui Christianos primo in privatorum aedibus convenisse, postea eosdem, indulgentibus et conniventibus Imperatoribus, domos extruxisse amplas, in quibus Christum D. N. publice quasi et palam colebant. Euseb. VIII, I, scribit Christianos propter innumerabilem fidelium multitudinem non contentos , , extruxisse additque lapsu temporis ea quotidie, nemine invidente, in majus et melius ivisse: adeo ut per haud incommode intelligere possimus domos privatorum, vel certe Christianorum conventicula, quae nihil a privatorum aedificiis [Col. 0583D] differebant; et per , aedificia majora, quae non tam longa quam laxa et ampla erant, et in quibus Christianos Deum suum colere unusquisque scire fere poterat. De hoc genere aedificiorum loquitur, ex mea opinione, Lamprid. in Al. Severo, c. 49: Cum Christiani quemdam locum, qui publicus fuerat, occupassent, contra Popinarii dicerent, sibi eum deberi, rescripsit melius esse, ut quomodocumque illic Deus colatur, quam popinariis dedatur. Nam quamvis clara aedificii mentio nulla fiat, verosimile tamen admodum est Christianos eo in loco conventiculum exstruxisse, cum absque metu in unum convenire ex indulgentia imperatoris possent; et inde hinc docemur tunc Christianos loca habuisse, in quibus libere conveniebant, et quae omnium patebant oculis. Quin et hoc sub Hadriano ipsis concessum fuisse alicui videri possit, quia idem Lampridius, cap. 43 Vitae ejusdem imperatoris Severi ita [Col. 0584A] loquitur: Christo templum facere voluit, eumque inter deos recipere. Quod et Hadrianus cogitasse fertur, qui templa in omnibus civitatibus sine simulacris jusserat fieri, quae hodie idcirco, quia non habent numina, dicuntur ADRIANI, quae ille ad hoc parasse dicebatur. Nam cum Hadrianus id agitaverit, ut pluribus probat magni nominis vir, P. Daniel Huetius, in Praeparat. Evangelica, inde a ratione alienum non est ipsum Christianis favisse, et concessisse ut palam quasi Christum colere et adorare possent. Quin et ecclesias sub Trajano principe extructas fuisse censent eruditi confisi Eusebio, lib. III, c. 37. Eadem tempestate floruit etiam Quadratus, qui cum Philippi filiabus prophetica gratia illustris fuisse memoratur. Praeter hos alii quoque complures eodem tempore viguerunt, inter Apostolorum successores principem obtinentes locum: , qui utpote discipuli tantorum virorum admirabiles plane ac divini, [Col. 0584B] ecclesiarum fundamenta, quae variis in locis Apostoli prius jecerunt, additis aedificiis exstruxerunt. Utuntur hoc argumento Pontificii, ut variarum ecclesiarum probent antiquitatem: sed mihi tempora Trajani consideranti verisimile nequaquam est Eusebio tale quid in mentem venire potuisse. Trajanus nolebat in urbibus hetaerias, vel sodalitia, sive corpora constitui, propter factiones quae ab illis passim excitabantur, uti patet ex epist. 42 et 43. lib. X Epist. Plinii. Eodem loco habebantur Christianorum conventus, quia Gentiles etiam collegia sacra et numini alicui devota habebant; et inde Plinius, et sine dubio etiam alii praesides eos coire vetabant. Nam cum Ep. 98 narrasset Christianos carnem Christo quasi Deo dicere, sacramento se obstringere, ne latrocinia, ne adulteria committerent, cepisse cibum promiscuum et innoxium, addit: Quod ipsum facere desiisse post edictum meum, quo secundum mandata tua hetaerias esse vetueram. Deinde obstant ejusmodi aedificiis, [Col. 0584C] vel ecclesiis, Christiani soliti stato die ante lucem convenire, uti loquitur idem Secundus; et Imp. Trajani decretum, conquirendos non esse Christianos: si deferantur et arguantur, puniendos. Cum enim Gentiles maximo odio prosequerentur Christianos, nullamque occasionem omitterent eos accusandi, illud utique commodissime facere potuissent, si in oculis quasi civitatum convenirent; nec ego tam abjecte de prudentia et pietate veterum Christianorum sentio, ut credam, eos sese videntes volentesque gravissimis periculis objecisse. Praeterea monumenta veterum nos docent, ipsaque temporum conditio affirmat convenisse Fideles in privatorum aedibus, in coenaculis, in porticibus, cryptis et coemeteriis; quin et num saeculo tertio templa vel ecclesiae fuerint adhuc sub judice lis est; quam in rem videri potest rarae vir eruditionis Frider. Spanhemius, in Historia Ecclesiastica. Quid multis? ego persuasus sum interpretem Eusebii, quique eum sequuntur, viros praeclaros verba Graeca nequaquam intellexisse. Neque [Col. 0584D] enim de aedificiis loquitur: sed commemorat eos, qui ex Apostolorum successoribus vivebant, ecclesiarum fundamentis ab Apostolis jactis superstruxisse, vel Christianorum fidem confirmasse, multos Christianos fecisse, et eorum coetum vel auxisse. Et petita haec loquendi ratio est ab Apostolo Paulo, Ephes. II, 20: , , superaedificati super fundamentum apostolorum et prophetarum, ipso summo angulari lapide Christo Jesu. Quo sensu et saepe in Novo Foedere usurpatur; adeo ut mirer hoc ne ipsi quidem sagacissimo Valesio in mentem venisse. Et quanquam haec ita sese habeant, censent tamen et affirmant pontificii sub Domitiano et Trajano constructas fuisse ecclesias, et similis molis opera, qualia hodie cernimus. Minucius Felix ita loquitur in Octavio: Cur etenim occultare et abscondere [Col. 0585A] quidquid illud colunt magnopere nituntur? cum honesta semper publico gaudeant, scelera secreta sint. Cur nullas aras habent, templa nulla, nulla nota simulacra? Notat ad haec verba vir eruditus, qui nuper de vera Senonum origine christiana commentatus est pag. 40: »Quae suo tempore vera fuisse, quantum ad publicos conventus, cum in Christianos caede et incendiis cuncta ferverent, nullus ambigo: sed extinctis Nerone et Domitiano, sub quo figimus aeram inaugurationis Ecclesiae Senonensis, Saviniani sanguine Christo dicatae, et pacatis tantisper rebus, nemini dubium, excitatis superius impp. edictis, e latebris cryptisve Christianos emersisse, in quibus pro reverentia sacrorum suorum, et sui tutela tegi fas erat, et ecclesias variae structurae seu basilicas nemini non notas suis usibus publicis erexisse.«

Varia hic observanda sunt; et 1o quidem aetas, qua Minucius dicitur vixisse. Illius quidem aetas incerta est, eumque scripsisse sub finem Marci Antonini censet pereruditus Dodwellus pag. 35, dissertat. [Col. 0585B] Cyprian., eumdem Alex. Severo posteriorem facit Balduinus, et sub illo imp. eum floruisse censet cardinalis Bellarminus: at nemo, praeter virum illum doctum, inventus est, qui eum Domitiani Neronisve temporibus assignet. Neque enim video, si haec non est ejus sententia, quo pacto ita argumentari possit: suo tempore Caecilius vel Minucius vere dicit, Christianos nulla templa habuisse, quia persecutionibus imperatores saeviebant in gentem innoxiam: at mortuis illis impp. Nerone et Domitiano, illud verum non erat, quia ecclesiae exstruebantur. Deinde si ecclesia Senonensis inaugurata est Domitiano principe, sique tunc scripsit Minucius, sequitur eumdem errare, cum tradit, Christianos templa vel ecclesias (haec enim eodem loco sunt viro docto) eodem imperatore non habuisse, adeo ut haec quidem sint.

II. Caute addit, quantum ad publicos conventus, ut scilicet tacite nobis simulacra et imagines illo [Col. 0585C] saeculo obtruderet, quae tamen certissimum Christianos tunc ignorasse plane; egoque nullus dubito, quin Gentiles mitius acturi fuissent cum Christianis, si simulacra coluissent, vel memoriae causa habuissent: quin et e re erat eorum non occultare imagines, sed per eas gratiam Gentilium aucupari, qui facile illos admisissent, et publice imagines coli passi fuissent, quia sibi finxissent eas similes deorum suorum simulacris esse, licet alio colerentur modo, nec thus in aras injiceretur.

III. Ecclesia Senonensis non potuit inaugurata esse sub Domitiano, quia Christiani, uti modo probavi, tunc temporis in privatis aedibus, posteaque in aedificiis a privatorum aedibus, aut non, aut parum diversis conveniebant, quas a coetu Christianorum in iis congregatorum vocabant , ab iisdem et forma , et a precibus . Postea cum jam liberior Christianis vita erat, basilicas exstruxerunt: et quidem id faciebant viri primarii opibusque affluentes, quando [Col. 0585D] Christo nomen dabant; idque absque invidia Gentilium facere poterant, quia illorum etiam primores domos suas basilicis exornabant, uti docet Alexander Donatus, et quia in basilicis homines convenire solebant. Nam basilicae erant aedificia magnifica, columnis multis suffulta, et plano tecto, in quibus mercatores non modo merces suas vendebant, verum etiam judicia exercebantur, et forte etiam nonnunquam recitationes fiebant; nescio enim quam valde mihi placet ita Juven. Sat. I explicare:

Frontonis platani, convulsaque marmora clamant
Semper, et assiduo ruptae lectore columnae.

[Col. 0586A] Nam quamvis porticus etiam possit intelligi, tamen non a ratione alienum esse ad basilicas privatorum decurrere, is, uti spero, judicabit, qui perpendere velit, quam commodae ad hanc rem illae fuerint. Quicquid sit, constat in basilicis publicis, et forte etiam privatis, magnam semper hominum multitudinem fuisse, sive in iis ambularent, sive sermones caederent, sive aliud quid agerent; et inde est, uti reor, quod in iis etiam conveniebant Christiani. A. Marcell. XXVII, 3: Constatque in basilica Sicinini, ubi ritus Christiani est conventiculum, uno die centum triginta septem reperta cadavera peremptorum. Fuit proculdubio haec basilica a Sicinino quodam constructa, et forte aedibus suis juncta; in qua Christiani ipso persecutionis tempore, aliud veluti agendo convenire potuerunt, et Christo carmen dicere, quamque alii basilicam Liberii vocant, non tam quia Liberius papa illic ecclesiam aedificasset, uti commentatur Valesius, quam quia illam in ecclesiam convertit. Illa enim loquendi forma novum aedificium involvit, altera [Col. 0586B] autem nequaquam; et hoc factum fuisse patet ex actis Serotini laudatis Hugoni Mathoud. Urbis nobilis viri, qui fuerunt ejus parentes et propinqui, construxerunt mirifico opere basilicam super eum pulchrae aedificationis, quam B. pontifex Potentianus postmodum ecclesiam consecravit in memoriam martyris. Et videor hinc affirmare posse, Christianos in locis, ubi martyres sepulti erant, primo basilicas, tanquam aedificia publica sive privata fecisse, quia ejusmodi operibus urbem exornare licitum erat; et easdem basilicas in ecclesias fuisse conversas postea, easque nomen habere ab ejusdem nominis operibus aliis, non autem ita dici, quia Christo Regi coelorum dicatae sunt, uti nonnulli censent. Cum autem basilicae Romanorum fuerint planae, quemadmodum patet ex nummo Lepidi, qui inscribitur, AEMILIA N. basilica, M. LEPIDUS REFECIT, et altero Trajani cum ins. S.: P. Q. R. OPTIMO. PR. BASILICA ULPIA, additis basilicarum illarum formis, nec non ex Vitruv. lib. [Col. 0586C] V, cap. 1, aliisque auctoribus, eadem forma proculdubio fuerunt etiam Christianorum basilicae; potueruntque iis tecta fastigiata imponi, cum ex illis ecclesias facerent, ut ita Gentilium templa eorumque splendorem imitarentur.

IV. Quia Christiani vel in privatis aedibus, vel conventiculis a privatorum aedibus nequaquam diversis, exteriorem formam si spectes, convenerunt, et cum templa Gentilium splendidissima forent, inde dicit Caecilius, eos templa nulla habere. Opponuntur enim templa et conventicula; et ita nihil obstat, quominus Christiani, cum haec scriberentur, libere convenire potuerint; nec necesse est Minucium ad Neronis vel Domitiani tempora referre. Sic Galerius apud Euseb. VIII, 17, ea vocat et apud Lactant. cap. 48 loca ad quae convenire consueverant; idemque Lactantius V, 11, Inst. Arnobius aliique conventicula. Atque templa et ecclesias opponunt frequenter Patres; et illa Gentilibus, has Christianis [Col. 0586D] tribuunt, uti docuerunt eruditi.

V. Quae laudantur imperatorum edicta, parum argumento inserviunt, quaeque Maximiani, illa longo tempore postquam ecclesiam Senonensem conditam opinatur vir eruditus, condita et promulgata sunt; et quidem illo, quo Christiani extra dubium ampla editaque aedificia, uti ex Lactantio patet, et forte etiam basilicas habuerunt.

Haec mihi, vir amplissime, et in mentem venerunt; et faciendum mihi esse putavi, ut ea tecum, utpote elegantioribus studiis valde dedito, communicarem. Vale. Hagae-Com. 19. Nov. 1679.




PAULI BAUDRI NOTAE IN LIBRUM DE MORTIBUS PERSECUTORUM.




[Col. 0587]
PRAEFATIO.

[Col. 0587A] Ecce tibi tandem, erudite lector, editionem novam libelli De Mortibus Persecutorum, quam testudineis passibus processisse non immerito mecum dixeris. Nam quamdiu est, cum incoepta est, parum interest scire; ac multa operis loca rem non tacent. Sed audacter dicam, vix coeperam, cum libens, si potuissem, paruissem consilio Horatii, Nonum premutur in annum. Neque haec mihi tantum ratio erat, quod de primo ingenii partu ageretur, qui prae caeteris haud debeat temere in lucem promi: sed quod praeterea observassem, arduum esse inchoare, tum et difficile, ne festinantibus varia excidant, quae refingi melius possint per otium; ut vel ipse saepius expertus sum in hujus editionis curriculo, urgentibus contra spem et voluntatem typographis. Accedebat maxime, quod in libro, quem pro virili parte illustrandum susceperamus, plurima hinc inde loca erant obscurissima, quae, ut ejusmodi alia, comparare soleo tenebricosissimis illis specubus, in quibus qui ea subeunt, nihil primo cernunt: sed aliquid tandem plus minus [Col. 0587B] vident, si diutius immorentur, et intentis oculis patienter dispiciant. Gloriari equidem nolim me, ita lente meditando, rem satis acu tetigisse, quod aiunt, seu, ut planius loquar, feliciter, vidisse, quae in tantis tenebris latitant. Apage sis. Perraro nobis tantum sumimus. Sed si non successit, et eapropter jure tritum illud frequentius usurpandum est:

Aut videt, aut vidisse putat per nubila lunam,
volebam omnino, studiose lector, tui meique gratia succedere; et si minus certa spes aderat prosperi eventus, utique propter Petri exemplum, qui, testante piissimo cursus comite Joanne (in Evang. cap. XX), plura intuitus est in Christi sepulchro, quam Joannes, qui praecucurrerat, nullum videbatur periculum esse in mora. Eo magis, quod saepenumero, dum hanc editionem videbar abjecisse, incidere me contingeret aliud agendo (nam ad alia quoque, ne nescias, [Col. 0587C] saepiuscule, et, ut amici ex parte norunt, serio fuimus digressi), incidere, inquam, contingeret in improvisas. Caecilii narrationis confirmationes aut explicationes. Sed nimis moramur in veteribus remoris.

Aureum esse opusculum, ad quod tam multa, quae hoc volumine continentur, scripta sunt, non omnes modo, qui scripsere, verum etiam qui legerunt, sine ulla propemodum exceptione sunt confessi. Quam jure autem, cum res, quae gravissimae, tum auctoris dictio, quae fere semper tersa et elegans, loquuntur. Sed nobilis in praesentia prae caeteris omnibus testimoniis, quoniam scilicet uno complexu pleraque ad rem pertinentia attingit, praefatio editionis primae Oxoniensis, quam idcirco paulo fusius describemus. »Exhibemus, inquit, Lactantii nostri librum de Mortibus persecutorum, auro contra aestimandum, quem per plus mille annos desideratum eruditissimi Baluzii studio nuperrime recepimus. Eumque male multatum et lacunis saepius hiulcum, partim ex nostris, partim doctissimorum virorum, episcopi Asaphensis, et Isaaci Vossii conjecturis subinde restituimus. Hujus [Col. 0588A] tractatus interventu, tandem aliquando ab inveterato errore liberamur de S. Petri 25 annorum pontificatu. Insuper persecutionum in Ecclesia seriem et tempora distinguimus; et fictitia martyria, quae Diocletiano huc usque ante octavum ejus consulatum imputabantur, detergimus et explodimus. Demum imperii Romani statum, per feralia illa tempora fide historica enarrata, nunc primum obtinemus; et purpuram, quam sponte a tyrannis depositam vani credidimus, aegre, nec sine lacrymis dimissam intelligimus.« Ubi nunc reapse, praeter aureum libri pretium et grave de pretio judicium, quae dixeramus, ante omnia cernis, ut is Lactantio, politissimo saeculi tertii et quarti scriptori, adjudicatus rotunde fuerit a reverendissimo quondam Oxoniensi episcopo, Joanne Felles, praefationis auctore: tum quam misera olim et ad haec propemodum tempora fuerit egregii foetus conditio in plurimis; tertio porro, in quas tandem felices manus et medendi peritas pervenerit; ac postremo, quid eximii breviter contineat. Nos quod [Col. 0588B] attinet, et quantum hic licet agere de rebus, de quibus alibi suis locis egimus, vel erit paulo post opportunius dicendum, credimus quidem, propter auctoritatem Hieronymi ad titulum laudatam, sed maxime propter indicem, quem in proprium usum coepimus concinuare, vocum, phrasium, rerumque, quas hic auctor et Lactantius communes habent, non posse melius librum cuiquam ascribi, quam Lactantio; nec audemus tamen ob alia, quae ad eumdem titulum notavimus, rem securius extra omnem dubitationis aleam constituere. Sed quod ad errorem de diuturno illo S. Petri pontificatu memorantum modo ut veterem, et quo tandem errore liberati simus subjecti operis interventu, operae pretium est accipere, quid mihi novissime evenerit. Posuit totidem syllabis in Chronologia sua technica ad annum Christi 33 Dionysium vir magni laboris Philippus Labbeus, obscurationem solis, de qua tres evangelistae Matthaeus, Marcus et Lucas meminerunt (Matth. XXVII, 45; Marc. XV, 33; Luc. XXVII, 44) [Col. 0588C] contigisse die 3 aprilis illius anni, sicut locum adeuntibus patebit; contenditque similiter disertissimis verbis in hac ipsa lucubratione clarissimus Toinardus, Christum aerae vulgaris 33, et quidem mensis Nisan die 14, sive mensis aprilis die 3, cruci fuisse affixum. Ego vero nudius tertius, cum crederem valetudinem, quam ante tres fere menses gravissimo morbo amisi, recuperari belle integram non posse, si utilis lectio abesset, coepi quaerere, quis veterum dictas tenebras cum tertio die aprilis, et emortuali simul Jesu Christi conjunxisset, utrum pseudo-Dionysius Areopagita? vel illius annotator Maximus? vel ejusdem paraphrastes Pachymeres? vel libertus Hadriani Phlegon? vel qui Phlegontem ea de re citarunt Eusebius et Philogonus? vel qui illius Dionysii vitam scripserunt, Methodius et Metaphrastes? ac sic de aliis omnibus, qui quocumque nomine in mentem et manus venire poterant. Sed quid plura? quod unice quaerebam, nusquam potui reperire hactenus; et quod de primo Petri in urbem adventu quaerebam, in martyrio Dionysii Areopagitae per Methodium, aut, ut alii malunt, Methrodorum, contra spem, et secundum ipsam Petri Lansselii Jesuitae [Col. 0589A] interpretationem, sic inveni: »Anno, inquit, octavo et octingentesimo post natam Romam, cum imperium adeptus esset Nero Caesar, quintus ab Augusto, B. Petrus apostolus cum aliis etiam apostolis missus, qui Evangelium universo orbi praedicaret. Is post multos annos praedicationis suae, suprema urbe Roma occupata et delecta, ibi divinitus praedicandi munus accepit, ut quasi vertex et princeps sanctorum apostolorum in ordine muneris apostolici factus, primus Romae in certaminibus, eorum quae Christus perpessus erat, socius ac particeps fieret. Urbs enim illa, quemadmodum in magnis erroribus versabatur, sic majoribus remediis egebat, ut corrigetur; ut ubi gravissimus erat error, ibi etiam maxima gratia abundaret. Deinde tyrannus et impius Nero, qui se tyrannidi suae terram et mare subacturum speraret, furore crudelitatis suae, vique amentiae in rabiem adactus, in Christi servos exarsit, ac quarto decimo tyrannici imperii sui anno beatos Petrum et Paulum iniqua morte condemnavit.« Qui certe locus, ut obiter [Col. 0589B] saepe alia alibi, non inexpectato tantum mirificeque confirmat, apostolum Petrum Romam, cum jam Nero imperaret, advenisse, ut inferius tradetur capite secundo: sed perspicue ostendit, potuisse nos carere hoc libello de mortibus persecutorum ad illam contrariam opinionem abjiciendam, cum jam eam Methodium secuti potuerimus damnare. Et vero si ex Methodio apostolus Petrus, imperante jam Nerone, ad praedicandum per totum orbem Evangelium cum caeteris apostolis missus est, et in urbe Roma anno tantum Neronis 14, post annuntiatam prius alibi per multos annos christianam veritatem capite plexus, quonam ille pacto potuit annos plures, quam circiter sex, aut septem, episcopum Romae agere? Ad rem propius accedimus.

Plurimis placet, ut, cum forte novus aliquis liber Veterum, qualis nunc noster, ex unico, nec bene sano manuscripto codice imprimendus est, edatur per omnia sicut extat exaratus, ne cui vel ulla parte rei [Col. 0589C] veritas occultetur, aut per publicatas in auctoris verbis mendarum et lacunarum loco lectiones minus liceat de novis cogitare; eventurum scilicet alias, uti totidem ferme litteris pronuntiavit Joannes Frider. Gronovius vir maximus (in Observatis ad Ecclesiast. Scriptores, cap. 8 pag. 72), ut signa ad salutem et veram auctoris manum idonea desint, futurumque non raro, ut prioribus aliquorum conjecturis meliores nequeant ab aliis proponi. Illius verba sunt: »Etsi non laudem audaces conjecturas, quibus nonnulli veterem scripturam nimis transformaverunt, et membranis haerere tutissimum sit, tamen si quid illae asperi, et scabri, et senticosi exhibeant, id non tam malo, quia Minucii esse certum habeam« (agit quippe de Minucii Felicis dialogo contra Paganos), »quam quia ex eo, quod auctoris fuerit, facilius elici posse, non desperem. Non sunt enim codices antiqui sine mendis etiam prodigiosis; et praeclare nobiscum agitur, cum signa ad salutem et veram auctoris manum satis [Col. 0589D] plana sunt ac certa: reliquum mens divina, plurimumque doctrinae studium, et percognita scriptoris indoles ac natura praestabunt.« Et quod continenter subjicit: »Atque in eo, quod nostrum est, evenit persaepe, fateor, ut fallamur, quicumque has litteras supra vulgum tractamus: sed et multa interim eruimus praeclara; utque olim iniquas censoris alterius notas collega plerumque levabat, et adversus tribunum pro intercessione vim intentantem alius auxilio erat tribunus: ita si quae male conciliaverimus, exoritur atque existit ex hoc ipso ordine, qui nostra peccata emendet. Denique tempus agit rem; quod hodie non est, cras erit: sic vita truditur.« Haec, inquam, adeo non absterrere debent, ut Priscorum libri, nostro similes, cum cunctis suis vitiis bona fide repraesententur, ut palam sit, debere eo magis repraesentari. Nunc autem, quia eadem prorsus sentiebam, putaveram, opusculum non potuisse [Col. 0590A] melius nostra cura communicari cum doctis viris, quam si proxime ad vetus exemplar cuderetur, revocatis ob eam rem in sua loca quibuscumque lectionibus, quas in notis primus et clarissimus editor Baluzius testaretur abjectas a se fuisse ut corruptas; neque enim aliter manuscriptum codicem, qui Parisiis servabatur, fas erat consulere. At quid moror? Tantum juris in alienum opus per litteras roganti concessum non est. Hinc tibi nunc ante omnia Parisiensem editionem puram putam, sicut primum prodiit, aut in iis solum, quae Baluzius ipse mutavit, interpolatam, quantum ad auctoris contextum renovamus. Noli ergo, cum, verbi gratia, in libri fere limine pro scriptura manuscripti, qui illustrati erant Deo, jacent, excusum de integro reperies ex doctissimi viri correctione, qui adversati erant Deo, jacent, rem alio referre, quam quo diximus. Jam de notis.

Illarum, ut in toto opere videre est, infinitae breviusculae sunt, aut non saltem longiores, quam ut commode subjici possent textui, quem vocant. Contra [Col. 0590B] vero aliae, nec omnino paucae, inveniebantur, quibus nequibat idem locus assignari, sive quod fusiores essent excursus philologici, sive quod, licet aliquam auctoris, difficultatem pressius discuterent, ipsae quoque prolixiores forent; sive denique quod ex singulis ejusmodi disquisitionibus, vel pluribus simul, facile esse videretur Caecilianas dissertationes ad instar Cyprianicarum, et Dodwellianae de Ripa Striga, in prolegomenis, ac praesertim in secunda libri parte conficere. Sed jam, ut id fieret, tria magna corpora, non probantibus viris gravissimis, nec probaturis etiam, opinor, auctoribus, qui viverent, discerpenda erant in partes ac particulas: notae, dico, doctissimorum virorum Baluzii, Cuperi et Columbi. Quare mox, mutata sententia, singulas ut licuit integras (jam enim suas amplissimus Cuperus ab illis Columbi sejunxerat), imprimendas tradidimus typothetis, nimirum ut ex omnibus ac Dodwelli dissertatione de Ripa Striga, cunctisque similibus, [Col. 0590C] quae postea inveniri possent, et quales deinde revera prodierunt Parisiis, anno 1690, clarissimi Toinardi notae in nostrum libellum, ac doctissimi Ruinarti praefatio in Acta martyrum sincera, sicut ait, et selecta, non solum posterior pars hujus editionis constaret, sed ad illam primo loco editam ea suo ordine debitaque ratione in priori tomo fierent, quae Gallis singulari nomine dicuntur des renvois.

Neque vero nos tunc temporis ignorabamus, quanta inde talium seges postmodum oritura foret. Sed praeter quam quod jam proposueramus, ne nimis esset arida, aut importuna, aliquid semper, si quis daretur locus, praemittere, unde et nonnunquam satis levia praemissa sunt, voluimus te cito ac facile, priorem operis partem legendo, posse, verbi gratia, simul legere, si liberet, aut res posceret, doctorum notas, quae ad libelli seriem, vel ad eadem auctoris loca spectarent. Doctissimas porro observationes, quas hodie primum simul collectas edimus, non antiquum modo pretium commendat: sed hoc amplius [Col. 0590D] superpondii de novo ad illas accedit, quod, ut vulgo evenit in secundis editionibus, suas magnopere doctissimi viri Baluzius, Cuperus, Toinardus, sive nova annotando, sive vetera reformando, sive denique aliter disponendo, prout conferentibus liquebit, adauxerint. Quinam enim tibi nunc cuncta melius indicaremus?

In alteram partem congessimus omnia quae ad auctoris intelligentiam diversimode cogitata, vel facientia, contextui subjicienda supererant. Ea autem sunt, primo, quae eruditissimi et amicissimi pariter viri Joannes Georgius Graevius, illustris ille tot gravium et exquisitarum lucubrationum parens, ac Elias Boherellus, a quo eximia quoque in dies merito expectaveris, e proprio penu nobis flagitantibus deprompserunt: deinde, quae a clarissimis Thoma Gale, Petro Allix, et Paulo Colomesio per Boherellum nostrum, dum adhuc in Anglia degeret benignissime [Col. 0591A] impetrata, quin et maximam partem laboriose descripta accepimus: tertio, omnes notulae, quas idem Colomesius sua quoque manu ex Vossiani exemplaris margine curiosissime expressit, et ad nos iterum pro sua benevolentia per eumdem amicum transmisit; tum quae aliunde serius ocius humanissimi Toinardi beneficio, aut bibliopolae nostri opera, a doctissimis viris Jacobo Tollio, et Abbate a S. Hilario, canonico Bellovacensi, habuimus: denique, quidquid ipsi potuimus proprio marte, et ex jam editis aliorum laboribus conferre. Ac sane, cum inter illos, tam propter semetipsas, quam propter additas notas, anglicae tres editiones nullo pacto praetereundae forent, eminerentque itidem propter talia versiones duae laudatissimae, una Gallica clarissimi Maucroixii, canonici Rhemensis, et altera anglica Gisberti Burneti, reverendissimi hodie episcocopi Sarisberiensis, quin et postremo eruditissimae Dodwelli dissertationes Cyprianicae, necnon doctissima Pagii Critica in Annales Baronii, plurima haberent, quae [Col. 0591B] ad certa sequentis opusculi loca commodissime referrentur, quid aliud tibi, obsecro, in hujus generis libro erat expectandum, quam ut identidem ea opera laudari, aut describi cerneres? Ad alia, quae restant, festinamus. A nobis, non diffitemur, editae sunt inconsultis prorsus clarissimis auctoribus, dissertatio de Ripa Striga, praefatio in Acta martyrum, atque singula insuper, quae tot locis ex Dodwello et Pagio excerpsimus. Sed ne multis, quae jam antea facta fuerant separatim juris publici, et ad rem nostram quovis pacto spectabant, nullatenus iniquum, aut inurbanum putavimus, etiam insciis, qui vulgaverant, recudere et adunare, licet interdum viros doctos non leviter inter se commissura sint; ita enim melius aliquando ubi veritas lateat pateatve appariturum. Nec tacendum duco, primarium recudendae praefationis auctorem fuisse amplissimum Cuperum, qui inopinantem typographum de ea re ad majorem veri disquisitionem monuerit. Atque nos quidem titulum [Col. 0591C] illi de Multitudine martyrum pene imposuimus; praecipue quod (ob supprimenda studio suis locis nonnulla, in quibus Ruinartus singulariter rationem reddidit novissimae suae editionis Actorum Martyrum) superfutura essent tantummodo, quae ad multitudinem martyrum totis viribus asserendam facerent. Sed ne forte videretur illius praefationis ratio temere a nobis interpolata, vetus titulus servatus est, nec aliud quidquam, sancte possum dicere, ex toto opere abjectum, quam dura illa inter eruditos, et ut minimum, inter utriusque partis homines controversia, haeretici appellatio, qua Ruinartus aliquoties voluit adversarium infamare, et pro qua nos humanius certissimam, nec invisam doctissimi nuncupationem substituimus, aut aliquid tale. Accipe nunc in hunc modum cum nobili vetustissimi ecclesiae Patris monumento amplissimam omnium collectionem, quae ad illud quomodocumque pertinebant; et si minus diligentiam aliquam in ea re, propter tantas procrastinationes quae intervenerunt, memorandam esse [Col. 0591D] existimas, audi saltem amplius, quanta fide suum cuique tributum voluerimus. Primum omnium, cum primae partis animadversiones, quas ab aliis accepimus, non omnes simul in nostras manus venerint, sed quaedam citius, quaedam tardius, priores passim priori loco, nisi casu posteriorum censurae essent, collocavimus. Postea, singula quae undecumque describenda erant, tanta cura descripsimus, ut ne ipsos quidem ablativorum circumflexos et adverbiorum graves omiserimus, quoties adhibitos fuisse vidimus a doctis; nullos vero addiderimus, quoties contra ab illis cum Jo. Frid. Gronovio (In Observatis ad Eccles. Scriptor. cap. 14, p. 152 et seq.) elementariis, vel pueris, vel etiam senibus relicti fuerant; servata nimirum unicuique sua scribendi methodo, etiamsi ex ista accuratione duo plerumque diversissima scripturae genera, prorsusque insociabilia in hoc libro conspicienda forent. Postea rursum, studiose quoque [Col. 0592A] auctorum nomina suis notis, cum licuit, subjunximus. Ac denique, quoniam ex nulla trium anglicarum editionum sat perspicue patebat, quos potius parentes notulae, quae plerisque omnibus paginis subjectae sunt, agnoscerent, editiones ipsas pro notularum parentibus nominavimus. Tanto magis, quod licet in priore Oxoniensi, quae caeterarum Anglicarum mater est, reverendissimus praefationis auctor antea nominatus simpliciter scripserit, sese Lactantii librum de Mortibus persecutorum, utpote male mulctatum, et lacunis saepius hiulcum, partim ex suis, partim doctissimorum virorum episcopi Asaphensis, et Isaaci Vossii, conjecturis subinde restituisse, haud solum v. g. non suas accurate distinxerit a Vossianis, sed Sparkianas aliquot, ut facile esset probare, praeter omnem expectationem admiscuerit; quin et complures, ut legitima mihi suspicio, Galeanas, cum non paucas in Galei apographo, quo nos vir clarissimus per Boherellum nostrum beavit, haud aliter deletas invenerimus, quam ut sua quisque solet damnare. Adde Cantabrigiensem [Col. 0592B] editionem, etsi plures ei insint notulae quam duabus Oxoniensibus, anonymi utique esse editoris, seu .

De caetero, scio nos, quantacumque fuerit religio nostra in istis, parum proculdubio religiosos visum iri in locis, ubi toties Caecilii verba suspecta reddere tentavimus, vel aliorum conjecturas ac sententias, prolatis confirmatisque pro virili nostris, in dubium vocare et evertere. Sed verbo dixero; ut in religione, primorum Christianorum exemplo, religiosi crucis non sumus [(1) 1Kb] : ita nec crucium in auctoribus; et ut iterum in religione veritatem supra omnia sectamur: sic quoque semper in rebus criticis et scientiis. Imitare tu, vel nostri laboris dispendio, si peccavimus. Nec enim nostra nobis ipsis oracula sunt, et uni omnes veritati debemus litare: atque ut saepius nosmet libere et candide, occasione data, in musaeo reprehendimus: ita per alios ab erroneo tramite in viam reduci, si candor et ratio benigne adsint, libentissime [Col. 0592C] patimur, et magnopere gaudemus. Quin confide, si, allata modo potiori auctoritate vel ratione, cur hic aut illic aberraverim ostenderis, te tantam a me gratiam initurum, quantam a te initam vellem, si vel propter solas doctorum notas, quas tanto numero partim recentes, partim veteres collegimus, et jam nunc demum vulgavimus, feliciter tibi tutoque ab omni parte esset exclamandum:

Unus homo nobis cunctando restituit rem.
Sed quam verendum, quantumcumque aestimandae sint, ut id operis, ni novi suppetant mss. codices, possit perfici! Vale; ac dum meliora, spero, molimur, animos adde, si potes. Nam ut nonnulla, quorum ratio divinatu facilis, non praeloquimur: ita nec omnia nostra, denuo dicam, valde commendabilia esse volumus; et amabimus semper, quae meliora videbimus et probabimus, sequi. Nostris porro, quod pene exciderat, notulis longioribusve animadversionibus, nomen nostrum non subjungimus. Sed vulgo [Col. 0592D] figura crucis praefixa; eam enim typographi plurimis locis omiserunt.





[EPISTOLA.]

Viro perillustri atque reverendissimo D. EMMANUELI A SCHELSTRATE, Eccl. D. Petri canonico, et Vaticanae bibliothecae primo custodi, JACOBUS TOLLIUS S.

Laudem, quae praeclaris studiis tuis atque consummatissimae in Eccles. Historia eruditioni, vir perillustris ac reverendissime, debetur, in commodiora tempora occasionemque aptiorem differam. Nunc paucis animum tantum meum ostendam tuorum memorem meritorum. Plurimum enim tuae me debere candidissimae humanitati ac benevolentiae lubens profiteor: dolere vero maximopere, quod nec tibi, [Col. 0593A] nec amicis caeteris, quorum cumulatissimum animi in me propensi affectum itinere meo Italico expertus sum, meritissimas, ac tantas, quantas cupio, referre gratias non liceat. Sed de his post videro. Tuo vero nomini, vir perillustris ac reverendissime, hoc, quidquid est, mearum in Lactantium de Mortibus persecutorum notularum, inscriptum volui: tametsi [Col. 0594A] vix dignae illae sunt, quae conspectum tuum subeant. Sunt enim opera tumultuaria raptim et absque libris in gratiam amici bibliopolae breviter conscriptae. Verumtamen placituras credo, quia meae sunt. Me enim amas: quod ut perpetuum facias, rogo. Vale. Dabam Amstelodami, anno 1688, postrid. kal. decembris.




[Col. 0593]
PAULI BAUDRI NOTAE [(1) 1Kb]

[Col. 0593A] Lucii Caecilii. Paulo aliter ms. codex Colbertinus. Neque enim ille Caecilii per ae, quod Columbus perperam ponebat, sed Cecilii cum e simplici, ut monuit disertis verbis clarissimus Baluzius, oculatus testis. Atque ita nos in prima hujus editionis pagina, et ab [Col. 0593B] hac deinceps in istis notis, partim curiosae cujusdam simplicitatis gratia, partim quo melius possint, qui volent, hoc opus Lactantio abjudicare; partim denique, quod Cecilii scriptura per e simplex, quam vetus membrana suggerit, haud ea sit forsan, ex qua Caecilii per diphtongum debeat cudi.

Longino certe rhetor ille, qui primus scripsit, vocatur perpetuo , non et singulis locis, quae plurima sunt, latinus illorum interpres, quem clarissimus Tanaquillus Faber, vir olim, si quisquam alius, emunctae naris, caeteris tralatoribus praeferebat, diligenter Cecilium sine diphthongo reddidit, non Caecilium per primam diphthongum. Et, quo magis urgeam, apud Dionem Cassium, lib. XLII, illi quoque praetori Romano nomen est, qui primus omnium , ut loquitur, resistere ausus, non autem, quamquam ibi loci, semperque alibi, scripserit a Romanorum Caesare, non itemque haud semel , ab eorumdem Aemilio, non , [Col. 0593C] et , ab eorumdem Aelio, non . Imo, quod praecipuum, Ceciliam Prognen, Cecilium Dexterum, Cecilium Saturum, Cecilium Felicem, Quintum Cecilium, in ipsis Romanorum lapidibus sine diphthongo reperies apud Gruterum in inscriptionibus. Utcumque sit, neutrum scribendi modum anonymus editor Cantabrigiensis secutus est: sed utrumque in Caelii, aliquanto, opinor, confidentius mutavit: quod ideo dico, quia e duobus mss. codicibus, iisque non vulgaribus, qui Baluzio pridem laudati fuerant, patet haud insolens esse, ut Lactantius Caecilius vocetur, non Coelius.

Firmiani Lactantii. Ita editio Latina Paris., Oxon. et Aboensis, cum una atque altera tralatione. Sed omnes tandem, ni paulo liberius et incautius, saltem ex meris conjecturis. In veteri enim codice, inquit Baluzius, ita simpliciter conceptus est titulus istius operis: Lucii Cecilii incipit liber ad Donatum confessorem de Mortibus Persecutorum. Quam Lectionem si in fronte hujus quoque paginae non vides, scito nos jam primogenitam, [Col. 0593D] ut sic loquar, Baluzii editionem summa fide repraesentare, aut quam utique in iis tantum quae ipse mutasset, cupiebat a nobis interpolari. At nulla nobis, quod ad titulum, mutatio a viro docto missa. Et veterem illum Colbertinae schedae quod spectat, habuisti superius a nobis, ubi licuit, ne in malas oras prorsus ablegaretur. Vide nunc Columbum, col. 389, sed multo magis Baluzium, col. 300, qui varia doctissime de Lactantio ipso, de ejus patria et similibus tradit.

Ad Donatum confessorem. De quo plura cap. hujus libri XVI, ed. Oxon et Cant. Recte. Sed plura adhuc cap. 35 et 52. Vide quoque supra Baluzium, col. 301, et Columb., col. 389. Imo faciunt hujus [Col. 0594A] Donati ante et post redditam Ecclesiae pacem pietas, simulque Columbi ad istam tituli particulam observatio, ne hinc etiamnum discedamus. Nam, Hodie sane, quod Columbus monebat, Pontifici romano addicti, confessores vocant nullis quidem persecutionum [Col. 0594B] turbinibus agitatos, prae reliquis tamen mortalibus, ut isti autumant, vitae sanctitate conspicuos. Sed, quod tacuit vir doctus, vexatos illos veteris aevi confessores ejusdem aetatis Ecclesia non minore sanctitate cum in acie, tum in pace, volebat esse praeditos; ipsisque ea de causa coronas, vel ex opere candidas, vel ex passione virtutisque consummatione purpureas obtinendas proponebat. Sciunt qui Cyprianum legerunt, quo respiciam; et verba ipsa beati martyris suo deinceps commodiore loco describentur. Interim, fuisse Donatum nostrum, dum in fide Christi viveret, unum e sanctioribus Ecclesiae confessoribus, clamant ipsummet Opusculi initium et finis. Principium enim est: Audivit Dominus orationes tuas, Donate charissime, quas in conspectu ejus per omnes horas tota die fundis: clausula vero ferme extrema, Tu praecipue, Donate charissime, qui a Deo mereris audiri, Dominum deprecare.

De caetero, confessores, si Beckius ad Ecclesiae Germanicae martyrologium esset audiendus, fuere [Col. 0594C] proprie per ea tempora Christiani, qui interrogati a judice, Christum confessi erant; neque tamen vel carceres, vel tormenta, nedum ipsum supplicium mortis senserant, a sola sua igitur Jesu Christi confessione confessores vocati. Sed haec nimis dicta; adeoque falli primo de carceribus virum doctum, manifeste ostendit caput 35 istius operis, ubi noster: Tunc apertis carceribus, Donate charissime, cum caeteris confessoribus e custodia liberatus es, cum tibi carcer sex annis pro domicilio fuerit. En enim palam, si nullae aliunde suppeterent auctoritates, confessores nonnunquam in custodiam conjectos. Deinde vero de tormentis quoque errasse pari de causa Beckium, apparet rursus ex istis hujus auctoris verbis: Verum quid opus est illa narrare? praecipue tibi, Donate charissime, qui praeter caeteros tempestatem turbidae persecutionis expertus es . . . Novies enim tormentis cruciatibusque variis subjectus, novies adversarium gloriosa confessione vicisti . . . Nihil adversus te verbera, nihil ungulae, nihil [Col. 0594D] ignis, nihil ferrum, nihil varia tormentorum genera valuerunt. Cave igitur confessorem vel confessores, quando in veterum libris nominantur, aliter accipias, quam variae rerum, temporum et personarum requirunt. Maxime cum praeter tria priscorum confessorum genera, quae ex antedictis colligere facile est, primum nempe simpliciter interrogatorum, secundum conjectorum in carceres, tertium tormentis vexatorum, duos insuper eorumdem ordines Cyprianicae epistolae nobis commodum in memoriam revocent. Unum illorum quibus, quod in Christi confessione perstarent, exilii poena solemniter indicta et inflicta fuerit a judicibus; uti nuperrime in nostra patria tot fortissimis fratribus nostris, seu Verbi divini praeconibus [(1) 1Kb] , sive aliis. Exulto laetus et gratulor, fortissimi ac beatissimi fratres, cognita fide ac virtute vestra, in quibus mater Ecclesia gloriatur, gloriata et nuper quidem, cum confessione perstante suscepta poena [Col. 0595A] est, quae confessores Christi fecit extorres, Cypr., ep. 9. Alterum vero eorum, qui non a judicibus quidem, sed a Deo tentati et probati, hoc est, ad id per divinam providentiam adducti, ut privatim et coram Deo deliberandum haberent, suane desererent, an Dominum, Dominum sequi et sua relinquere malebant. Saeculo renuntiaveramus, cum baptizati sumus: sed nunc vere renuntiavimus saeculo, quando tentati et probati a Deo, nostra omnia relinquentes, Dominum secuti sumus, et fide ac timore ejus stamus et vivimus, Cypr., ep. 7, e secessu data, quem ipse sibi, quo se simili pacto persecutioni subduceret, elegerat.

De mortibus persecutorum. En summo cunctarum editionum cum ms. codice consensu quale sit hujus libri argumentum. Nisi quod in Aboensi, p. 78, Columbus ita ad suas notas descendat: Incipiunt notae in L. Coel. Lact. Firm. librum de Persecutione, seu de Mortibus Persecutorum, respiciens nempe ad illa Hieronymi, Freculphi et aliorum loca, ubi scriptum esse a Lactantio, De Persecutione librum unum legimus; [Col. 0595B] unde statim Columbus caeteraque doctorum turba colligere non dubitavit, hujus titulum etiam pridem fuisse simpliciter De Persecutione, nec posse igitur hoc quoque argumento opus ipsum alii cuiquam legitime tribui, quam Lactantio; sed infirmum satis praesidium. Non omnis liber De Persecutione continuo liber est De Mortibus Persecutorum. Ille, v. gr. Tertuliani, quem idem et in eodem opere Hieronymus tanquam De Persecutione inscriptum laudabat ne quidem de Persecutorum Mortibus disserit, sed ex professo De Fuga in persecutione, qui et hodiernus libri titulus, et unicus. Quare, stricte loquendo, nil prohibeat, quominus Lactantii liber de Persecutione paulo post ab eodem Hieronymo commemoratus, vel De Fuga quoque in persecutione cum Tertulliano tractaverit; vel De Causis persecutionum, aut si quae alia hujus generis in mentem venire possunt: minime autem de illorum obitu, qui Ecclesiam christianam ad Constantinum usque fuerint persecuti. Absit nihilominus, [Col. 0595C] ut ex istis conjecturis ullam velim egregie asserendam suscipere, nedum ut de singulis cogitem. Disputo tantum, non esse in Hieronymi et aliorum verbis, Habemus (Lactantii) De Persecutione librum unum, unde liquido eruditi ostendant quod volunt de genuino hujus libri auctore. Alias enim, sicut eum fuisse Lactantium haud inviti concedimus: ita pariter duplicem fuisse apud Veteres libelli titulum, non ausimus negare. Unum scilicet, De Mortibus Persecutorum, quoniam qua ratione plerique ex primaevae Ecclesiae persecutoribus vitam finierint, tetigit. Alterum vero, De Persecutione, ob persecutionem illam, ut ita dicam , seu decennalem, de qua prae caeteris omnibus disserere studuit, quamque adeo a capite 20 usque ad 52, seu ultimum, narratam videre est; quin et postremo illo capite perstrictam his verbis: Victoriam Domini cum laudibus frequentemus, diurnis nocturnisque precibus celebremus, ut pacem post annos decem plebi suae datam confirmet in saeculum. Vel potius, De Persecutione, id est, de [Col. 0595D] variis persecutionibus in priores Christianos usque ad auctoris tempora exortis: eo modo, quo de Consolatione apud Senecam plus semel, simili loco, pariterque de Consolatione philosophiae apud Severinum Boetium, et de Fuga in persecutione apud Tertullianum, aptissime De consolationibus, et De fuga in persecutionibus, exponi queunt.

Quidquid sit, docent plurimis exemplis Baluzius, col. 301, Cuperus, col. 471, et Columbus, col. 390 quam eleganter, et meliorum auctorum imitatione, noster in priore titulo posuerit De mortibus, numero multitudinis. Sed quod viri doctissimi observare, ni fallor, obliti sunt, dixere simili pacto Graeci , viginti mortes; , mortes absurdas; , in mortibus saepius: Hebraei autem [Figure: [Hebrew Text] 2Kb] ad verbum mortes aegrotationum, id est, aegerrimas. Plane ut alibi Graecos [Col. 0596A] in contrariae significationis vocabulo , Latinos vero vitas usurpasse certum est



CAPUT PRIMUM.

Audivit Dominus orationes tuas. Constans erat veterum Christianorum opinio, imo certissima persuasio, quidquid confessores et martyrii candidati a Deo petiissent, impetratum iri. Hinc noster extremo hoc libro, Tu praecipue, Donate charissime, qui a Deo mereris audiri. Ergo et Lapsi, aliique, iis deprecatoribus utebantur: qua de re inter epistolas Cypriani nonnullae extant notabiles, et in Historia Ecclesiastica complura occurrunt exempla. Quod ad phrasin, eodem modo incipit et Horatius ad Lycen:

Audivere, Lyce, dii mea vota, dii
Audivere, Lyce;
estque ea inter animi exultantis characteres referenda, cujus gaudium plenissime exprimit. TOLLIUS.---Aud. Dom. orat. tuas. Loquendi genus haud dubie e [Col. 0596B] medio petitum. Vel, si mavis, e tota veteri vulgata. Cur enim potius ex isto Machabaeorum commate, Exaudiat (Deus) orationes vestras, et reconcilietur vobis, quod Columbus suspicabatur, quam ex infinitis ejusmodi locutionibus, quibus sacri codices referti sunt? puta ex ista, Longe est Dominus ab impiis, et orationes justorum exaudiet, Prov. XV, 29. Imo, quam e Psalmo nominatim cv. comm. 44, ubi in fine, per omnia ferme uti hic, Audivit (Dominus) orationem eorum? Quod autem modo vir clarissimus de Lapsis ponebat, illos usos fuisse efficacissime confessoribus tanquam deprecatoribus apud Deum, et esse in eam rem notabiles aliquot epistolas inter Cyprianicas; favent ei admodum, non nego, vigesima secunda, decima tertia, et decima quarta editionis Pamelianae.

Prima quidem, quoniam in ea confessor Lucianus de pace omnibus lapsis ex martyris Pauli praecepto data ad Celerinum scribens, Omnes, ait, quos Dominus [Col. 0596C] in tanta tribulatione arcessire dignatus est, universi ex compacto universis pacem dimisimus.

Altera autem, quoniam pariter in illa secundum meliores Cypriani editiones, Cyprianus ipse, post hunc titulum, Ad Clerum de lapsis et catechumenis, ne vacui communione exeant. Occurrendum puto, inquit, fratribus nostris, de lapsis loquens, ut qui libellos a martyribus acceperunt, et praerogativa eorum apud Deum adjuvari possunt . . . .

Postrema vero, quatenus in ea quoque Cyprianus, quin et in totidem fere verba desinens, rescribensque ad Clerum de eis qui ad pacem festinabant, Quoniam significastis, ait, quosdam immoderatos esse, et communicationem accipiendam festinanter urgere, et desiderastis in hac re formam a me vobis dari, satis plene scripsisse me ad hanc rem proximis litteris ad vos factis credo; ut qui libellum a martyribus acceperunt, et auxilio eorum adjuvari apud Dominum in delictis suis possunt . . . . Sed ut brevis sim, videant tamen sedulo eruditi, astipulenturne reapse Tollio ultima duo Cypriani [Col. 0596D] loca, an tantum in speciem. Multa enim sunt ob quae rectius, ni fallor, in utroque adjuvari poscunt legatur, quam adjuvari possunt, sicut paulo ante desiderastis dari, et infra, petierant dari, postulastis dari; quod mox patebit. Agit certe Cyprianus de quibusdam lapsis, qui non modo libellos a martyribus acceperant, sed immoderati erant, et communicationem festinanter urgebant, seu ad pacem festinabant, ut loquitur epistolae titulus; de quibusque adeo vix aliud quidquam statuendum videatur, quam quod suggerimus, hoc est, eos sibi epistolas a martyribus vel confessoribus post perfidiae suae facinora omni arte serius ocius comparasse, statimque flagitasse importune ab episcopis, aut aliis Ecclesiae et reconciliationis divinae ministris, ad quos illae dabantur epistolae, ut auxilio martyrum confessorumve, qui eas scripserant, juvarentur apud Dominum in delictis suis; id est, ut sibi eorum precibus abnegatio sua condonaretur, et ad [Col. 0597A] sanctam simul eucharistiam fideliumque pacem admitterentur, venturi etiam cum ea pace suo tempore ad Dominum. Hoc ergo primum omnium dispiciat erudita doctorum cohors.

Deinde vero, si nostras forte minus probaverit emendationes, caveant nihilo secius quibus Cypriani lectio non multum familiaris est, ne Tollii verba simpliciter intelligant ut sonant; hoc est, quasi lapsi quidem usi sint apud Deum confessoribus tanquam deprecatoribus, sed non pariter apud Ecclesiae praefectos. Nam lapsi ad confessores quoque recurrebant, ut apud hos juvarentur. Nec confessores Deum unice lapsorum causa deprecabantur, sed sacros etiam Ecclesiae et poenitentiae . Hinc in Cypriani epistola ad martyres et confessores, qui lapsis petierant pacem dari (is enim titulus undecimae in editione Pameliana) Cum vos, inquit, ad me litteras direxeritis, quibus examinari desideria vestra, et quibusdam lapsis pacem dari postulastis. Et rursum in 13 quam modo, ut ad Clerum de lapsis et catechumenis, ne vacui communione [Col. 0597B] exirent, conscriptam laudavimus, Quoniam, inquit, video facultatem veniendi ad vos nondum esse . . . occurrendum puto fratribus nostris . . . . ut manu eis in poenitentiam imposita, veniant ad Dominum cum pace, quam dari martyres litteris ad nos factis desideraverunt. Imo, memoratus supra Lucianus suam ad Celerinum epistolam claudens, Ideo, ait, frater, peto, ut sicut hic, cum Dominus coeperit ipsi Ecclesiae pacem dare, secundum praeceptum Pauli, et nostrum tractatum exposita causa apud episcopum, et facta exomologesi (Numeria et Candida), habeant pacem, nec tantum hae, sed et quas scis ad animum nostrum pertinere; non obscure orans, ut quam jam ipse pacem cum reliquo confessorum coetu Numeriae et Candidae dedisset, Celerinus ratam faceret; intercedentibus itaque quondam, quoties per tempus licebat, et ne in Ecclesiae jura viderentur ultro invadere, confessoribus apud episcopos, etiam cum pax lapsis a confessoribus fuerat dimissa; quod notandum.

[Col. 0597C] Donate charissime. Ita noster, quoties hunc Donatum compellat in hoc libro, quod quater facit. Confer cap. 16, 35 et 52. Nec obliviscere ita quoque compellari a Lactantio, capite 22 De Ira Dei, Donatum illum, cui id operis nuncupavit. Hoc enim Lactantium hujus auctorem esse, inter caetera suadere potest.

Qui gloriosa confessione sempiternam sibi coronam pro fidei suae meritis quaesierunt. Huc pertinent ultima verba Lactantii Epitomes, ut possit Deo judice pro virtutis suae meritis, vel coronam fidei, vel praemium immortalitatis adipisci. GALE.

Gloriosa confessione. Non modo vera ad confessores gloria ex illa animi fortitudine, qua intentata labefactandae constantiae suae tormenta contemnebant, redibat: sed et inanis ac humana a nonnullis captabatur, quae in Proteo salse a Luciano deridetur. Eadem voce utitur noster capite 16: Novies adversarium gloriosa confessione vicisti. Opponitur autem gloriosa confessio illi, quae magno animi impetu et ardore, sed inconsulto ac temerario suscepta, postea in [Col. 0597D] tormentis deficiebat. Unde lapsorum triste in Ecclesia prisca nomen, nec Origenis ignobile exemplum est. Sed et ideo gloriosa dicta videri possit, quod ea , uti est apud S. Joannem, Evang. cap. XXI, 19. TOLLIUS.

Firmat sane ultimam expositionem Tertullianica ista interrogatio: Quomodo martyria fieri possent in gloriam Domini, si tributo licentiam sectae compensaremus? Ne et hanc quoque novae prophetiae hortationem ex eodem Tertulliano adducam: Nolite in lectulis, nec in aborsibus, et febribus mollibus, optare exire, sed in martyriis, uti glorificetur qui est passus pro vobis. Sed, ut quod res est dicam, vereor valde ut Cecilii locutio, qui sempiternam sibi coronam quaesierunt, significet confessionem Deo gloriosam, ac non potius, ipsismet confessoribus. Mihi saltem posterior sensus magis probatur. Atque ita, meo iterum judicio, noster infra, cap. 16, quin et Sulpicius Severus lib. II Hist. Sacrae [Col. 0598A] his verbis: Qua tempestate omnis fere sacro martyrum cruore orbis infectus est: quippe certatim gloriosa in certamina ruebatur, multoque avidius tum martyria gloriosis mortibus quaerebantur, quam nunc episcopatus pravis ambitionibus appetuntur. Quod et ideo exemplum prae sexcentis aliis afferre visum est, quia tempestas qua, secundum Sulpicium Severum, certatim in gloriosa certamina ruebatur, et martyria gloriosis mortibus quaerebantur, ea ipsa est de qua hic, Audivit Dominus orationes tuas, Donate charissime, caeterorumque fratrum nostrorum qui gloriosa confessione, et quae deinceps: cum ista vere ad decennalem Diocletiani persecutionem recens finitam pertineant, et ante allata Sulpitii verba, proxime apud auctorem legatur: Post (Valerianum) interjectis annis fere quinquaginta, Diocletiano et Maximiano imperantibus, acerbissima persecutio exorta, quae per 10 continuos annos plebem Dei depopulata est; ut sint palam ejusdem temporis simulque significationis, Cecilio nostro ac Sulpitio Severo, gloriosa confessio, gloriosae mortes, gloriosa [Col. 0598B] certamina, de quibus hic, aut ille, suis locis.

Pro fidei suae meritis. Columbus, col. 390, omnem plane meriti rationem conatur ab hujus loci sententia removere. Quam recte autem, discutiemus, Deo dante, alibi, et fuse; quandoquidem ad aliquot Veterum doctrinam de bonorum operum mercede et meritis bona fide intelligendam, verba haec, cum caeteris qui bus cum cohaerent, vere insignia sunt.

Quaesierunt. Ed. Oxon. et Cant. quaesiverunt. Sed non opus fuit mutatione. Manuscripti codicis scriptura ipsa quoque recta est. Lactantius de Vita Beata, cap. 14: Non immortalitatem sibi, sed mortem peccatis ac libidinibus quaesierunt; et similiter quaesieris, quaesierat, quaesisse, apud idoneos auctores occurrunt, et noster infra, denuo cum ipsis quaesisset. Quoad sensum, Reverendi episcopi, Sarisheriensis versio est, who have acquired to themselves, ad verbum, qui sibi acquisiverunt. Optime. Non enim Cecilius, qui . . . sibi . . . quaerunt, tempore praesenti, ut de confessoribus adhuc [Col. 0598C] quaerentibus in mentem nobis venire oporteat: sed, qui . . . sibi . . . quaesierunt, tempore praeterito, ut de iis solum deceat cogitare, qui olim quaesiverant, nec amplius quaerebant; hoc est, qui jam quod quaesierant, acquisiverant, quoad jus saltem. Et non esse praeter hujus auctoris morem, quaerendi verbum in acquirendi significatione adhibere, testatur caput 18, ubi de Diocletiano: Ille vero aiebat ei indecens (fore) si post tantam sublimis fastigii claritatem in humilis vitae tenebras decidisset, et minus tutum, quod in tam longo imperio multorum sibi odia quaesisset. Manifeste, pro acquisivisset, uti suo loco confirmabimus.

Addetur. Legendum forte, arcetur. Vide sub finem, Impetus diaboli a populo suo arceat. Eodem modo hic, arcetur adversarius; id est, diabolus. Ita Boherellus noster, vir nullo non praeclaro elogio dignus, omniumque adeo cum doctorum, tum bonorum, quibus notus est, deliciae.

Additur his omnibus adversarius. Non potest hoc de [Col. 0598D] paganis dici, quorum nulla facta mentio: verum ad orationes referendum est Donati et aliorum fratrum, quibus auditis additur a Deo adversarius, id est, diabolus divina gratia coercetur, et ipsorum precibus devictus. Malim tamen hic legere, Ecce deditur, vel traditur, his omnibus adversarius. TOLLIUS.

Ecce addetur his omnibus adversarius. Credam legendum, Ecce deturbatis his omnibus adversariis. ALLIX.

Ecce addetur. Corrigo, Excidetur, id est, destruetur. Ea voce sic alibi utitur Lactantius. GALE.

Quod de paganis generatim observat vir doctus, nullam factam esse eorum mentionem in toto antecedente libri contextu, ita speciatim de Persecutoribus verum est, ut ne in libri quidem titulo, qualem apud Hieronymum reperiri putant, vel tantillum nominentur, quem supra nempe vidimus esse simpliciter, De Persecutione; quare nollem ad eos hoc loco respici ab eruditis. Agitur proculdubio de precibus Donati ejusque similium. Nec quidquam probabilius, [Col. 0599A] quam hunc auctorem ab exauditis frequentissimis eorum orationibus semel exorsum, Audivit Dominus orationes tuas, etc., voluisse statim ostendere, quibus illae in rebus fuissent exauditae, Ecce his omnibus adversarius . . . Utinam solum exemplo aliquo Tolhus ostendisset, addi, seu addi adversarium, sumi posse pro coerceri et devinci! Nam quia nullum attulit, omnino non possumus, quin cum eo de ista interpretatione diffidamus.

Addetur. Haec est ms. codicis lectio, quam secutae sunt editiones omnes Iatinae, excepta Aboensi, ubi, mutato seu de industria seu fortuitu tempore, additur, pro addetur, tam hic, quam in notis excusum reperimus. Sed utrumque haud dubie consulto factum. Nam Columbi explicatio congruit: Additur, inquit, id est, apponitur. Nec aliter modo Tollius et Boherellus, sua quisque ratione, per praesens, quamvis indicta quoque causa, legebant. Prior scilicet additur, vel deditur, vel traditur; posterior vero arcetur. Laudo, ipsasque etiam tralationes, quae per praeteritum [Col. 0599B] converterunt. Nam cum libri initium sit, Audivit Dominus orationes tuas, eo ipso debuit multo potius afferri continenter ab auctore exemplum praesens vel praeteritum istius exauditionis, Ecce additur, aut aliquid tale, quam exemplum ejusdem rei futurum atque incertum, Ecce addetur. Et praeterea si ad ea quoque, quae proxime sequuntur, respicimus, proxime sequentia sunt, et Ecclesia rursum exurgit, non exurget; itemque, et majore gloria templum Dei fabricatur, non fabricabitur: quae ambo haud minori indicio sunt, adhibitum fuisse in principio periodi verbum quodpiam praesentis temporis, non futuri; praesentis igitur verbum libentissime praetulerimus. Tantum, dum his indubie de causis viri docti, quos honoris causa superius nominabam, supradictas correctiones velut vulgatae lectioni sufficiendas proponunt, aut sufficiunt, nos pro symbola nostra malumus legere abditur. Ecce abditur his omnibus adversarius; id est, ecce omnium illarum orationum efficacia diabolus, cui ex abysso [Col. 0599C] contra Christianos prodire fuerat concessum, denuo in abyssi tenebras detruditur et abditur. Abdere, pro abscondere, retrudere, et abditus, pro absconditus, retrusus, Ciceroni, inter alios, quovis conjugationis et constructionis genere frequentissima sunt.

Audisne haec, Amphiarae sub terram abdite?
ait ille, v. gr. post Epigonem in Quaest. Tuscul. et orat. 2 in Verrem, Simulacra deorum jacent in tenebris, ab isto retrusa atque abdita, de Verre. Et, quod magis est, non solum ex Evangelio didicimus, rogatum quondam fuisse Dominum nostrum ab integra daemonum legione, ne in abyssum ire juberentur: sed Joannes sub finem Apocalypsis: Deinde, inquit, vidi angelum descendentem e coelo, habentem clavem abyssi, et catenam magnam in manu sua, qui apprehendit serpentem illum antiquum, qui est diabolus et satanas, et vinxit eum ad mille annos; conjecitque in abyssum, quam occlusit et obsignavit super eum, ut non seduceret [Col. 0599D] amplius gentes, donec consummarentur anni illi mille, post quos oportet eum solvi ad exiguum tempus; qui ergo permittitur interdum terras et auras, carcere solutus, peragrare, interdum vero abditur denuo in abyssum invitus. Plane, ut apud Velleium Paterculum, lib. II: Neque hic prioribus in occultando felicior fuit; abditusque carceri, cum consciis facinoris mortem dignissimam vita sua obiit. Denique, potuisse hunc auctorem efficaciae orationum, de quibus loquitur, omnia ista tribuere: Ecce abditur his omnibus adversarius; et restituta per orbem tranquillitate, profligata nuper Ecclesia rursum exsurgit, et majore gloria templum Dei, quod ab impiis fuerat eversum, misericordia Domini fabricatur, ipse libri colophon probat, ubi non minori pompa, Tu praecipue, Donate charissime, qui a Deo mereris audiri, Dominum deprecare, ut misericordiam suam servet famulis suis propitius ac mitis, ut omnes insidias atque impetus diaboli a populo [Col. 0600A] suo arceat, ut florescentes ecclesias perpetua quiete custodiat. Nec mirum, cum multo ante Jacobus viam praeivisset, testando, orationem fidei salvare infirmum, et Eliam, licet nostris affectibus similem, oratione oravisse, ut non plueret super terram, et non pluisse annos tres et menses sex; et rursum oravisse, et coelum dedisse pluviam.

Adversarius. Quod contra Columbi sententiam adversarium hoc loco incunctanter de diabolo intelleximus, perpulere nos haud solum doctissimorum virorum exempla eodem modo accipientium, sed praecipue gravissimarum rationum momenta, quae in eam rem ex hujus scriptoris stylo suppetunt. Prima nempe e cap. 16 desumpta, et allata jam a perillustri Cupero, col. 471. Altera autem, quod alibi de Christianorum persecutoribus Cecilius noster disserens, illos quidem adversarios Dei numero multitudinis vocaverit, et Maximinum Dazam, cap. 43, unum de adversariis Dei: at nullum tandem uspiam humanum persecutorem vocaverit adversarium. Tertia denique, [Col. 0600B] quod dum Columbus adversarium, non de ullo insigni fidelium persecutore intelligit, sed contra de aliquo singulari persecutorum adversario eos coercente et puniente, reclament valide paucis post versibus haec verba: Excitavit Deus principes, qui tyrannorum nefaria et cruenta imperia resciderunt, cum ibi non principem hunc, aut illum, sed principes, plurativo numero, habeamus; itemque, quod nec capite 48 litterae de restituenda Ecclesia simpliciter inchoent: Cum feliciter ego Constantinus Augustus, et quae postea, sed e contrario: Cum feliciter tam ego Constantinus Augustus quam ego Licinius Augustus apud Mediolanum convenissemus, etc.: adeo ut manifesto nullus humanus et singularis persecutorum ultor per adversarium hoc loco sit intelligendus. Non, inquam, Constantinus, vel Licinius: sed, ut dictum est, magnus fidelium persecutor, diabolus; quod infra optime confirmat Cuperus.

Per orbem. Mirum quantum inter se differre queant, accuratius pensitando, per orbem, quod hic habes, [Col. 0600C] et per omnem terram, quod capite proximo in alio argumenti genere occurrit; itemque per omnes provincias et civitates, quae altera ejusdem capitis locutio, in eadem materia.

Ibi enim, quoniam de Evangelio Christi per omnes provincias et civitates cum fidei obedientia spatio 25 annorum praedicati agitur, non modo nil vetat, sed e contrario, sicut suo loco patebit, locus ipse, et plurimae Patrum auctoritates commonent, posse et debere, verbi gratia, per omnem terram, omnem terram habitabilem seu habitatam late intelligi; hoc est, non solum quidquid intra imperii Romani fines continebatur, tum cum amplissimum erat et in culmine suo, ut ab Augusto ad Trajanum: sed, exempli causa, totam insuper Scythiam, Indiamque, quarum, citra omne dubium, neutra, ne quid aliud dicam, imperii pars erat, cum Nero imperare exorsus est.

Sed hic, cum de amissae per orbem tranquillitatis restitutione sermo sit, nec ea tandem publicae tranquillitatis amissio aliunde originem duxerit, quam ex [Col. 0600D] imperatorum decretis contra Christianos, neque jam eorum decretorum ulla vis fuerit extra imperii Romani limites, idcirco sane orbis vocabulo orbem mere Romanum, id est, legibus imperatoriis parentem, intelligere oportet, nequaquam vero cunctas illius portiones imperatoribus non subjectas. Et eo modo totum orbem videre licet a Julio Firmico ad orbem Romanum restringi his verbis supra quam dici potest notabilibus, Dominus et Augustus noster totius orbis imperator . . . . Constantinus scilicet Maximus, . . . . Romanum orbem salubri gubernationis moderamine sustentat. Ne et adjiciam haud aliud ad summum sonare hoc Lucae loco (Luc., II, 1), , . Imo, sicut egregie haud ita pridem observatum est, nulla olim alia de causa conciliis oecumenicis id nominis indebatur, quam quia qui ad illa vocabantur et conveniebant, veniebant et cogebantur [Col. 0601A] e singulis illis partibus generalioribus orbis habitabilis, quae imperatorum potestati et jurisdictioni suberant.

Profligata nuper. Vide Columb., col. 391.

Templum Dei. Illud templum Nicomediae erat. MAUCROIX.---Nicomediae scilicet, quod a Diocletiano et Maximiano eversum fuit. Editio Oxon. Eaque totidem fere verba Baluzii in prima editione, quamvis ad alium locum.---Nicomediae scil. (ubi tunc agebat Lactantius), quod a Diocletiano, etc., uti modo. Editio Cant.---Aliter, nec immerito, accipiunt ampliss. Cuperus, col. 472, et Baluzius, col. 302.

Fabricatur. Verbum huic scriptori familiare. Sic, cap. 3: Cum multa mirabilia opera fabricasset; et cap. 7: Quaecumque fabricandis operibus necessaria; et cap. 36: Ut Christiani neque fabricarent . . .

Principes. Constantinum et Licinium. MAUCROIX, Recte.---Confer infra caput 48.

Humano generi providerunt. Pertinere huc egregie nummos, quos de imperatorum providentia laudat doctissimus [Col. 0601B] Cuperus, col. 472, nemo qui locum adibit, negaverit. Quod hic vero insuper, sive ex iisdem, sive ex aliis, humanum genus de imperio Romano interpretatur, firmat quidem valide quae nos paulo ante ad restitutam per orbem tranquillitatem observavimus. Sed male, puto, ad vastationem terrae et humani generis eversionem, de quibus in fine capitis 2 accommodarentur.

Humano generi providerunt. Videretur excidisse copula que, nisi saepe ita noster loqueretur. TOLLIUS.---Gaudere illum asyndetis constabit infra ex dicendis ad caput 38. Sed hic, ni fallor, ellipsis copulae paulo durior est.

Placidus aer. Lucretius in primo:

Placatumque nitet diffuso lumine coelum.
TOLLIUS.

Nunc placatus servorum suorum Deus . . . . Deesse videtur precibus, vel patientia, seu verbum aliquod [Col. 0601C] consimile. Ed. Ox. et Cant. Confer Columb., col. 391, et Cup., col. 472.---Nunc placatus servorum suorum. Deest forsan vox gemitibus. COLOMESIUS.---Locus de quo, mea sententia, non unice dispiciendum, quid ei cum majore verisimilitudine desit et suppleri debeat; sed ante omnia, desit ne ei revera aliquid? an una potius littera redundet? Si enim ex fine vocis placatus litteram s, veluti ex sequente vocabulo servorum importune, ut saepe fit, prognatum extriveris, restabit integro sensu: Nunc placatu servorum suorum Deus jacentes et afflictos coelesti auxilio sublevavit; id est, nunc servorum suorum placatione Deus, et quae postea, quomodo apud Ciceronem: Quae tam subito facta deorum tanta placatio; nisi quod placatum noster, pro placatione adhibuerit. Sed ita infra tractatu, cap. 48, non tractatione. Et Tertullianus conculcatu pro conculcatione usus est his verbis: Tunc erit Hierusalem conculcatui nationibus. Et apud meliores scriptores ejulatus et ejulatio, significatus et significatio, consolatus et consolatio, [Col. 0601D] explicatus et explicatio, ne plura congeram, promiscua sunt: Quare possit forsitan hic locus meliori jure censeri inter redundantes, quam inter mutilos. Nil tamen affirmo.

Addo tantum, si defectivis potius videbitur annumerandus, forte etiam deesse potius causa, vel gratia, quam precibus, vel gemitibus, aut aliquid tale, ut sensus sit: Nunc placatus servorum suorum gratia Deus. Nimirum, quod simillima ratione libro II Machabaeorum: Et meminerit (Deus) testamenti sui, quod locutus est ad Abraham, et Isaac, et Jacob servorum suorum fidelium, positum fuerit evidenter, pro et meminerit testamenti sui quod locutus est ad Abraham, et Isaac, et Jacob, servorum suorum fidelium gratia; uti et in Graecis, , , , pro, , , , . Neque aliud, opinor, volebat Columbus, cum ad nostri Cecilii [Col. 0602A] locum his verbis exorsus: Excidisse videtur vox PRECIBUS, aut alia similis; quam si restituas, plenior sermo erit, multoque concinnior, paulo post breviter annotabat: Nonnihil dubitationis tamen injicit II Macchab. I, 2. Utcumque sit, habes quoque certo certius eadem ellipsi apud Tertullianum, libro de Fuga in persecutione: Qui mei confusus fuerit, pro: Qui mei causa confusus fuerit; moxque itidem: Et ego confundar ejus coram patre, pro: Et ego confundar ejus causa, coram patre meo: unde statim pleniore oratione exclamans: Felices, ait, qui persecutionem passi fuerint causa nominis mei. Adde ex Latinis auctoribus Horatium in de Arte poetica canentem:

Serpit humi tutus nimium, timidusque procellae.
Id est, inquiunt docti, timidus causa procellae; ex Graecis vero, Homerum de Junone narrantem, II. , v. 56:

, ,
ad verbum: Sollicita enim erat Danaorum, quandoquidem [Col. 0602B] eos morientes videbat; pro: Sollicita enim erat Danaorum gratia. Quid? quod recta et plana ratiocinandi methodus videtur omnino exigere, ut in difficillimo isto Pauli loco ad Galatas: , . , , , , Apostolus simili ellipsis genere scripserit, pro, , seu hoc sensu: »Omnino, fratres, propter vestras illas legis ceremonialis observationes ego vos mihi metuo: ne scilicet inveniar tandem frustra laborasse apud vos, seu erga vos. Estote vero sicut ego. Id ipsum, inquam, vos quoque mihi timete; quia ego ipse qui mea causa vereor, ne incassum apud vos evangelizaverim, illud etiam vobis, tanquam vos ipsi, metuo, non mea proinde causa tantummodo sollicitus, sed vestra quoque. Par pari igitur referte; et ne mei apostolatus mercedem quoad vos amittam, mea causa veremini«. Scio Graecis longe frequentius esse orare, quam vereri, sed [Col. 0602C] apud Plutarchum utique non semel pro vereri reperitur; puta in hoc Apophthegmate, , , De vita vereri, non metuere. Imo, quod magis ad rem, Hesychius aperte in vocibus et non distinxit inter , et , sed ea, ut nunc nobis Paulus, pro iisdem habuit. Confer denique tot illa novi Foederis loca, ubi vel , relicta sunt subaudienda, quae et quotidie supplentur ab interpretibus; exempli causa, Matth. XI, 1: , Digressus est docendi gratia; Luc. XXIV, 29, , Intravit manendi causa cum eis; et sic de reliquis, quae infinita sunt.

Qui adversati erant Deo jacent. Ita editores omnes post Baluzium, cum non levi, uti mox patebit, securitate.---Adversati. Lege, insultati. Isaacus Vossius, ad marginem sui exemplaris. Quia nempe a Baluzio didicerat, antiquam lectionem esse illustrati; quodque eam quidem cum viro clarissimo mendosam existimans, aliter utique mutandam censeret, quam cum eodem in adversati. Recte sane. Nam etsi suam Baluzius [Col. 0602D] emendationem certam nuncupaverit, liquet tamen, Vossii conjecturam multo magis ad priscum codicem accedere, quam Baluzianam, quae sic incerta evadere incipit.---Qui adv. erant Deo jacent. Haec est editoris clarissimi conjectura. In ms. fuit, Qui illustrati erant Deo jacent. Propius aberit a vestigiis veteris codicis, si scribatur, Qui insultaverant Deo jacent. Dicuntur aliis insultare, qui eos omni afficiunt contumelia, et habent indignissime. Caesar apud Suetonium, cum gementibus adversariis adeptus esset quae concupiisset, dixit, ex eo insultaturum omnium capitibus. Nicolaus Heinsius conjiciebat, Qui illusitaverant Deo, jacent. GRAEVIUS.---Plurima profecto veterum loca celeberrimi et eruditissimi collegae suspicionem confirmant. Minucius Felix, Hoc insultare et illudere est, victis religionibus servire. Claudianus, insultant omnes profugo . . . Et similia insuper non pauca apud Vulgatum interpretem reperias. Sed quid, [Col. 0603A] si nihilominus ad simplicem aliquot syllabarum trans positionem recurramus? ut, pro Qui illustrati erant Deo jacent, legatur, qui illuserant Deo, strati jacent. Certe sensus erit planissimus; et legendum esse alibi non dissimili methodo coepit, pro capite, itemque cogitationis, pro contagionis, vir ipse magnus, quem modo laudabam, admonebit infra cum Heinsio, vel pro Heinsio, ad cap. 27 et 29, quae vide sis. Addo, ne forsan, ut olim non nemini, sic tibi quoque nostra lectio ideo minus arrideat, quod aliquanto caeteris quae subsequuntur locutionibus debilior sit, posse facile in tota periodo geminam quamdam gradationem, tam quoad noxas persecutorum, quam quoad eorumdem poenas, isto pacto agnosci: Qui ILLUSERANT Deo . . . . strati JACENT. Qui templum sanctum EVERTERANT . . . . ruina majori CECIDERUNT. Qui justos EXCARNIFICAVERANT . . . . coelestibus PLAGIS et CRUCIATIBUS meritis nocentes animas profuderunt. Imo, facillime etiam fieri potest, ut initio periodi non alium magno illo et Dei nomine intellectum voluerit [Col. 0603B] hic scriptor, quam Dominum nostrum Jesum Christum, de quo scilicet simillima prorsus ratione Tertullianus: Recita, inquit, Deum dixisse: Qui capit capiat, Christum citra omnem dubitationem hac voce indigitans, cum ex Matthaei Evangelio Jesum dixisse semel: Qui potest capere, capiat, sit certissimum, et locus etiam Tertulliani integer ferat, Serva Christo virginem sponsam. Nemo quaestum de ea faciat. Haec tibi, frater, dura forsitan et intolerabilia videntur. Sed recita Deum dixisse: Qui capit, capiat, id est, qui non capit discedat. Atqui, si rem ipsam spectemus Ethnicos et Ecclesiae christianae persecutores illusisse quondam in Christum, quoties impium quid lubebat jocari, vel haec ejusdem Tertulliani verba in Apologetico ostendunt: Sed nova jam Dei nostri in ista civitate proxime editio publicata est, ex quo quidam in frustrandis bestiis mercenarius noxius picturam proposuit cum ejusmodi inscriptione:

DEUS CHRISTIANORUM ONONYCHITIS.
[Col. 0603C] Erat auribus asininis, altero pede ungulatus, librum gestans et togatus. Risimus et nomen, et formam. De phrasi autem, ne de re ipsa dicam amplius, habes, verbi gratia, Luc. XXII, 63: Et viri qui tenebant Jesum, illudebant ei, caedentes; et XXIII, 11: Sprevit autem illum Herodes cum exercitu suo, et illusit indutum veste alba. Quid? quod loquendi genus, quo hunc auctorem usum esse suspicamur, inde ipsi forte in mentem venerit, quod post Judae osculum, pharisaeorum sacerdotumque satellites, qui eo osculo in Jesum de compacto illuserant, unica ferme vocula in terram dejecti, aliquandiu humi strati jacuerint. Confer omnino Matth. XXVI, 28, et Luc. XXII, 47, 48, cum Joan. XVIII, 3, 4, 5, 6. Manifestum saltem est non repugnare sequentia ista, qui templum sanctum everterant, utpote quae per tacitam quoque, nec illepidam hujus Christi responsionis imitationem potuerint exarari, Destruite templum hoc, cum de templo sui corporis, ut a Joanne observatum est, loqueretur. Confer supra, col. 601. Nec nos denique quidquam cum [Col. 0603D] nostra conjectura, Qui illuserant Deo, strati jacent, agimus vel proponimus, quod non pariter possibile sit cogitasse clarissimum Heinsium, cum legeret, Qui illusitaverant Deo, jacent. Tantum, si de tam vitiosae transpositionis origine et causis quaestio sit, forsan, dicimus non raro, quod Colbertinum codicem haud aliunde descriptum habeamus, quam ab exemplari, in quo unus aliquis versus desineret in Qui illus-, sequens vero inciperet per erant, vox autem strati continuo post omissa fuisset in contextu, dein paulo negligentius in margine adscripta, verbi gratia, e regione fere illus-: adeo ut praeceps et ineruditus librarius, pro Qui illuserant Deo, strati jacent, perperam Qui illustrati erant Deo jacent exscrisperit.

Qui templum sanctum, etc. Vide Cup., col. 472, et Bal., col. 302. Conf. quoque nostram notam, col. 601.

Qui justos excarnificaverant. Ita Cicero l. III, De Nat. deor.: Anaxarcum Democriteum a Cyprio tyranno excarnificatum [Col. 0604A] accepimus. Et noster rursus, cap. 14; Diocletianus . . . excarnificari omnes suos protinus praecepit.

Nocentes animas profuderunt. Eorum, quibus id acciderit, nomina recenset Baluzius, col. 302. Et hic auctor porro simili locutione in fine capitis 49: nocentem, inquit, spiritum detestabili genere mortis efflavit; sup. Maximinus. Noli autem utroque loco per nocentes animas et nocentem spiritum leve quid intelligere, nam c. 2, execrabilis ac nocens de tyranno Nerone conjunguatur.

Distulerat enim poenas eorum Deus. De ejusmodi poenis secundum theologiam, tam gentilem quam christianam, vide Columb., col. 391.

Quibus et posteri discerent. Editio Aboensis, quibus posteri discerent, sine copula; quod melius.

Mortem impiis ac persecutoribus inrogare. Columbi editio irrogare: quomodo apud Arnobium irrogare poenas capitis; et apud Ambrosium, irrogare injuriam, irrogare vim, irrogare arma suis principibus, irrogare sibi manus, et sic de aliis a viro summo J. Frid. Gronovio ante nos observatis: ubique, ut patet, pro inferre [Col. 0604B] mortem inferre poenas capitis, inferre injuriam, manus, et quae reliqua sunt.

De quo exitu . . . . . testificari placuit. Quod hic deest, eruditi hactenus in vulgatis editionibus varie suppleverunt; scilicet ed. Oxon. substituit eorum; Cantabr. nobis; Cuperus quondam, si Columbo credendum, imperiorum; Cuperus ipse, impiorum; Columbus, prima conjectura, crudelium principum; Columbi supplem., tyrannorum; Columbi ejusdem alterum supplementum, saevissimorum principum.

De quo exitu . . . Lege, De quorum exitu (horrendo) testificari placuit. Superborum scilicet et impiorum principum, christiani nominis persecutorum; quibus appellationibus superbiam cum maxime notat Diocletiani et Maximiani, cum ob adscita cognomina Jovii et Herculii, tum ob indumenta aurata, coronam gemmatam, adorationem, etc. Sed et Galerii Maximiani ingens et intolerabilis fastus fuit post devictum Narsea, de quo noster infra, cap. 9. Impietas autem omnibus [Col. 0604C] communis fuit: nisi quod Maxentius caeteros videtur superasse. TOLLIUS.---Nos, primum cum nulla sit lacuna in manuscripto post de quo, sed tantum post exitu, nil necesse putamus ex de quo facere cum Tollio, de quorum.

Deinde vero, quia illud Colbertini codicis vacuum non vidimus, nec scimus adeo quot litterarum sit capax, quaeve litterarum vestigia in eo remaneant, non audemus quidem ex tot eruditorum supplementis ullum tamquam indubitatum et genuinum prae caeteris eligere. Sed liceat interim animo nostro esse ad primum, aut simile, inclinatiori, sive quod sit simplicissimum, sive quia, cum vox proxime praecedens sit persecutoribus, et huic auctori exitus alibi pro morte usurpetur, dixerit ita expletus, De quo exitu eorum, pro De qua morte persecutorum, qui ipse ferme libri titulus, et ad quem proinde Cecilium nostrum voluisse respicere plusquam verisimile est; faciente praesertim mentionem Joanne Sarisberiensi opusculi a se de Exita tyrannorum inscripti. Et quod [Col. 0604D] superest, exitum hoc loco mortem significare, abunde, ut caetera taceam, adstruit alter iste, capitis 50. Nihil tale metuens (Candidianus) occisus est; et (Valeria) exitu ejus audito, protinus fugit. Ubi exitu, id est indubie, obitu, morte.---De quo exitu testificari placuit. De quorum exitu pauca testific. GALE.---De quo exitu persecutorum, etc. ALLIX.---De quo exitu scripto hoc testif. Abbas a S. Hilario, Canonicus S. Petri Bellovacensis.

Ut omnes qui procul moti fuerant. Ita ms. codex et universae simul editiones. Oxoniensis tantum et Cantabrigiensis, ima pagina, monent emendari posse, ut omnes qui procul (remoti) fuerunt. Aut si mavis (addit in sequentibus posterior) lege: ut omnes qui (persecuti) fuerunt; quod et in priori ad opusculi calcem reperias, licet minus aequa conditione propositum.---Qui procul moti. Lectio turbata. Scribe, qui procella moti. ALLIX.---Moti. Lege, nati. VOSSIUS.---Nati, inquam, non noti, ut quidem accuratissimus [Col. 0605A] Colomesius curavit nos pro suo in bonas litteras studio fieri certiores; quod et volebat curiosius observari. Sed fallor, an receptam lectionem viri docti sine causa sollicitant. Omnino, movere apud Plautum, Ciceronem, et alios, amovendi, vel removendi significatione occurrere, extra controversiam est, et esse debet. Plautus, v. gr. Move abs te moram, id est, Remove, vel Amove moram abs te. Ad haec, quod procul moveri, pro, longe a suis sedibus moveri, removeri, relegari, latinissime dicatur, vel soli sequentes Virgilii versus idonei testes sunt:

Atque ideo tauros procul, atque in sola relegant
Pascua,

Confer eodem libro:

Ipsa procul nebulis obscura recessit.
Tertio, quod multo gravius est, post coeptam semel decimam persecutionem, magna pars fidelium proscripta et in exilium missa fuerat. Idque non testatur simpliciter epistola Maximini apud Eusebium rescribentis inter alia ad Tyrios: Quod si qui in detestando [Col. 0605B] suae vanitatis errore adhuc perstant; ii quam longissime a vestra urbe et territorio seclusi, sicut petiistis, abigantur; , , sed firmat paulo post multo disertius Eusebius ipse his verbis: Hujusmodi igitur litterae in omnibus provinciis adversum nos propositae sunt; . Praeterquam in De Vita Const. duas illius imperatoris leges memorat idem historicus, quibus, ab una parte, Omnes, qui Dei cultum ac fidem prodere noluissent, et ideo crudelibus judicum sententiis quocumque tempore damnati, patriam extraneo solo commutassent, patriis fundis restituerentur; ab altera vero, quotquot itidem in insulas fuissent relegati, ibique montium asperitatibus et circumfuso mari conclusi, seipsos suis propinquis et amicis redderent. Et infra denique noster ipse Cecilius: Ut omnia, inquit, terrore complerentur, provinciae quoque in frusta concisae, multi praesides [Col. 0605C] et plura officia singulis regionibus ac pene jam civitatibus incubare; item rationales multi, et magistri, et vicarii praefectorum, quibus omnibus civiles actus admodum rari, sed condemnationes . . . et proscriptiones frequentes. Unde et cap. 52: Aeternae Dei pietati gratias, ait, agere debemus, qui tandem respexit in terram, quod gregem suum partim vastatum a lupis rapacibus, partim vero dispersum, reficere ac recolligere dignatus est; haud alia, ut liquet, de causa Ecclesiam Dei gregem partim dispersum et tandem recollectum vocans, quam ea, de qua mentionem injicere operae pretium putavimus. Quare non ad alios procul motos, si quid in me judicii, hic loci respexerit, quam ad fideles illos, primum proscriptos et relegatos, sed Constantini postea edictis revocatos, quos diximus; quorumque adeo in gratiam scribere De mortibus persecutorum fuerit aute omnia aggressus, ut quae Dei virtute et majestate, illis absentibus, contra persecutores edita fuerant, rescirent. Vide Columb., col. 392.

Vel qui p. . . . . . . . . . . turi sunt. Nec uno [Col. 0605D] modo docti secundam hanc lacunam compleverunt. Sequentes conjecturas citabimus: Cuperus ost nos fu. Primaeva Columbus conjectura, osthac aberra. Ed. Oxon. et Cantabr., primo supplemento, rocul i. Alterum earumdem supplemento, erseca. Vossius, osthac fu.---Vel qui p. . . . . . . . . . . turi sunt. Vel qui post nascituri sunt. GALE.---Vel qui postea futuri sunt. ALLIX.---Vel qui post nos venturi sunt. ABBAS a S. Hilario.---Nos ex istis supplementis, nonnisi primum et ultimum digna quae attendantur censemus. Sed possint forte alia, utrique non dissimilia, postliminio recipi; puta, vel qui p[ostea vic]turi sunt. Videant, quibus visendi ms. codicis potestas libera est. Pendet enim res tota ex superstitibus litterarum ductibus, si qui restant.

Quatenus virtutem ac majestatem. Vide Bal., col. 302. Noster interim cap. 5, sub finem, Majestatem Dei singularis nominat, sine ulla divinae virtutis mentione.

[Col. 0606A] In . . . . dis. Reparandae hujus loci jacturae una tantum ratio hactenus prae manibus eruditorum erat, in [perden]dis. At jam ecce plures in posterum non deerunt.---In . . . . dis delendisque. Forte in in [excinden]dis, ut cap. 2, ubi excindere ac delere simul junguntur a Lactantio. COLOMESIUS.---In . . . . dis. In [punien]dis. GALE.---In [exscinden]dis. ALLIX.---In [plecten]dis. ABBAS a S. Hilario.---Haud displicet methodus viri docti, quae per se optima. Sed forte etiam igitur in [extinguen]dis delendisque legere oportebit. Nam noster cap. 46, ut si victoriam cepisset, Christianorum nomen extingueret funditusque deleret. Vel forte iterum, in [eraden]dis delendisque. Nam idem capite ultimo, delevit ea Dominus et erasit de terra. Aut forsitan denique, in [expugnan]dis delendisque, propter haec Lactantii verba in Epitome, ad expugnandam delendamque sanctorum gentem. Quidquid malueris, vel hinc obiter plus satis apparet, quam periculosae sit opus aleae, hiulcis et mutilis veterum locis addere quae meliori jure deesse videantur, cum optima [Col. 0606B] demum methodus nequeat esse tutissima.

Ostenderet. Multo praestaret, opinor, legere ostenderit. Totum locum relegito.---Ostenderet . . . . . est, si. Quae hic in ms. codice desiderantur, editio Oxon. et Cantabrigiensis ita sufficiunt, ostenderet: [quod clarius futurum] est, si. Columbus vero in hunc modum: ostenderet [recte autem et ordine sermo meus processurus] est, si, et quae postea.---Videant, qui possunt, docti, annon scriptum fuerit a librario ostenderet. [Quod et melius succedere pot]est, si . . . . . aut aliquid tale.---Ostenderet . . . . . est. Ostenderit . . . . . GALE.---Ostenderet. [Ad hoc operae pretium] est. ALLIX.---Ostendere [dignatus] est. ABBAS a S. Hilar.

Si a principio ex quo est Ecclesia constituta qui . . . . . Distingue omnino cum Columbo, si a principio, ex quo est Ecclesia constituta est, qui fuerint auctores . . . . . Quasi plene scripserit noster Cecilius, si a principio, id est, ex quo Ecclesia constituta est, qui fuerint, etc. Voluit enim dicere, ut inferius patebit, se quidem usque [Col. 0606C] a primordiis Ecclesiae, per apostolos tandem circa Neroniani principatus initia omnibus numeris constitutae, repetiturum, quae ad auctores persecutionum et illorum poenas facerent: sed non pariter usque a primordiis Ecclesiae constituendae, cujus fundamenta apostoli statim a Christi ascensu jacere coeperunt, et per annos 25, usque ad principium Neroniani imperii per omnes provincias et civitales miserunt, ut capite proxime sequenti locutus est.

Qui fuerint. Haec est ms. codicis, cunctarumque simul editionum Aboensi anteriorum constantissima lectio. Quapropter quid sibi velit infra Columbus cum ista, qui fuerint, nullus capio. Nisi si, quod plusquam verisimile, suae ipsius editionis errorem typographicum per incogitantiam pro priscae schedae scriptura acceperit.

Auctores . . . et. Post auctores, excidisse putat amplissimus Cuperus, tantorum scelerum, vel persecutionis. Assentitur suo loco de alterutra restitutioue Columbus. Sed praetulit tamen postea persecutionis. Supplent edit. Oxon. et Cantab., Ecclesiae persequendae. [Col. 0606D] ---Auctores . . . . . Auctores persecutionum. Allix: item Gale; et Abbas quoque a S. Hilario.---Supple, faciendarum persecutionum. Sic Lactantius lib. V, de Justitia, cap. 2, de Hierocle, tacito licet nomine: Hic auctor imprimis faciendae persecutionis fuit. COLOMESIUS.

In eos coelestis judicis, etc. Vide Columb., col. 393.

Et quibus poenis in eos coelestis judicis severitas vindicaverit exponam. Imo, et quibus poenis in eos caelestis judicis se veritas vindicaverit, exponam. GALE.



CAPUT II.

Extremis temporibus Tiberii Caesaris. Late dictum. Nam ab eventu, quem hic auctor subjicit, ad obitum usque Tiberii Caesaris, anni octo integri, si pauculos dies exemerimus, effluxerunt; crucifixo scilicet, ex nostri scriptoris sententia, Jesu Christo duobus Geminis consulibus, mortuo autem Tiberio sub consulatu Cn. Proculi Acerronii, et C. Pontii Nigrini. Imo, eo multum inclinamus, ut hoc loco, per extrema [Col. 0607A] tempora Tiberii Caesaris, intelligenda potius dicamus extrema vitae Tiberii tempora, quia ineunte duorum Geminorum consulatu, annos jam totos sexaginta novem et amplius vixerat, quam extrema tempora ejus imperii, quia ejusdem consulatus initio Tiberius annum imperii tantummodo decimum quintum fuerat ingressus, et imperavit adhuc postea annos octo, qua jam ratione dictum est. Aliter tamen rever. episcopus Sarisberiensis, et politissimae versionis Paris. auctor: quare nil pronuntiamus.

Ut scriptum legimus. Num Cecilius noster innuere vult illa, quae narrare incipit, a se lecta apud Lactantium libro IV Institutionum, cap. 10 his verbis: Cujus Tiberii Caesaris anno quinto decimo, id est, duobus Geminis consulibus, ante diem decimum kalendarum Aprilium Judaei Christum cruxi affixerunt. Profecto, vel ad ea ipsa Lactantii verba respexerit necesse est, quod contendent indubie, qui hoc opus Lactantio abjudicabunt; vel ad alia cujusvis alius scriptoris aut plurium, quod pertendet quoque sine [Col. 0607B] dubio clarissimus Baluzius. At si jam ad Lactantiana illa, ibi quidem lectum fuerit a nostro auctore, ante diem decimum, non ante diem septimam, quod non paucae editiones et codices manuscripti prae se ferunt. Sed Lucius ergo Caecilius Lactantius Firmianus non erit germanus hujus operis parens, sed quilibet alius solis Lucii Cecilii appellationibus indigitatus. Sin vero, quod mihi magis probabile, alia cujusvis scriptoris verba et loca noster potius ob oculos, quam superiora Lactantii, habuerit, tum sane potuerit facile Lactantius, et libros Institutionum, et hunc De mortibus persecutorum pariter composuisse, bisque adeo ejusdem rei in diversis operibus ex aliorum monumentis meminisse. Sed inde tamen, velimus nolimus, Baluzii argumentum ab utriusque loci desumptum manebit semper aequo infirmius, quod si maxime ante diem decimum kalendarum Aprilium, et post diem decimum kalendarum Aprilis synonyma sint, non omnia tandem exemplaria manuscripta typisve excusa in superiori Institutionum [Col. 0607C] habeant ante diem decimum, sed bona pars ante diem septimam; puta editio Basileensis, an. 1532, Autuerpiensis, an. 1587, Lugduno-Batavica, an 1652, Cantabrigiensis, an. 1685, manuscriptus codex Emmanuelensis, in ejus praefatione laudatus; et sic de reliquis.

Cruciatus est. Accipe non repugnanter pro crucifixus est; et gravissimis auctoritatibus, quas in eam rem amplissimus Cuperus, col. 472, et Columbus, col. 393, attulerunt patere, non istam solum ex libro V Hegesippi, cap. 18, adjici: Eorum quoque qui abierant proximi, cruciabantur, aut cruci affixa plerorumque cadavera suis, qui elapsi fuerant, ostentabantur; sed hanc praecipue Plauti in milite glorioso, act. II, sc. 3, vss. 7, 8:

SC. Metuo.---PA. Quid metuis?---SC. Ne hercle hodie quantum hic familiarum est.
Maximum in malum cruciatum insiliamus.
[Col. 0607D] Ibi enim, sicut optime Taubmannus observavit, maximum in malum cruciatum, illud est quod Plauto alibi maximam in malam crucem dicitur. Ostenditque adeo iste locus, purioris etiam latinitatis fuisse dicere cruciari, pro cruci affigi, et cruciare, pro crucifigere. Alterum porro huic Planti geminum, si non etiam disertiorem, puto me olim vidisse in ejusdem comoediis. Sed nunc non occurrit ad manum.

Post diem decimum kalendarum Aprilis. Libro vero Institut. IV, haec habet Lactantius: Ante diem decimum kalendarum Aprilium Judaei Christum cruci affixerunt; ita ut huic loco videatur e diametro adversari: quam tamen repugnantiam nullam esse, contendit Baluzius, citato e Pauli jurisconsulti libris testimonio. Aliam vero non addit rationem, nisi quod Romani nunquam a kalendis denominaverint dies, qui sequuntur post kalendas. Quae quidem ratio evoluta magis et exposita facile has conciliabit dividuas. [Col. 0608A] Siquidem iidem dies pro naturali quo procedunt ordine dici possunt ante kalendas. Sin attendatur ad rationem illos numerandi, quae secundum Romanae designationis computum a kalendis auspicatur, nihil obstat, quominus inter posteriores recenseantur, gradum retro ferendo. Atque inde est, quod citra omne contradictionis periculum juxta haberi possit, utrumvis dixeris. Editio Oxon. et Cantabrigiensis ex ea.

Baluzii locus, ad quem novissimae observationis auctores respexerunt, extat supra, col. 302. Et certum est quidem, adduci ibi a Baluzio testimonium e supradicti Pauli monumentis ad probandum, idem valere ante diem kalendarum aprilium, et post diem kalendarum aprilis. Sed nec agit recta et primario vir clarissimus de nostri Caecilii locutione, verum de illa jurisconsulti Pauli, cum asserit, Romanos nunquam a kalendis denominavisse dies, qui sequuntur post kalendas, sed eos tantum, qui antecedunt, ita nempe Marcellum Francolinum de industria refutans, [Col. 0608B] qui contenderit, non posse in Pauli verbis per post diem decimum kalendarum (verbi gratia aprilium) intelligi aliquem dierum mensis Martii: sed diserte decimum diem post kalendas apriles, id est, nonum mensis aprilis. Nec praeterea illa sola ratio a Baluzio ad Francolini confutationem allata est: sed haec quoque de Baluzianis hypothesibus belle et sponte manans, quod cum secundum Baluzium Lactantius eamdem rem duobus in locis retulerit, et in uno quidem dixerit ante diem decimum kalendarum aprilium, in altero vero post diem decimum kalendarum aprilis, inde pateat, utriusque dicti sensum debere esse eumdem; nec differre igitur a se invicem apud Paulum ante diem decimum kalendarum, et post diem decimum kalendarum, quae contra toto coelo distare, Francolinus affirmavit. Hoc in gratiam veritatis putavimus non tacendum; simulque ne res per se controversiis implicata, intricatior adhuc evaderet ex superiori annotatione aliquanto minus, [Col. 0608C] quam decuit, accurata. Vide iterum Baluz.

De reliquo, quod ait, nec leviter probat Columbus, post diem decimum kalendarum aprilis locutionem esse ellipticam, quamque possimus supplere, post exortum sive incoeptum diem decimum kalendarum aprilium, in ea, de qua agitur, doctorum disputatione maximi momenti est; quia si revera quandoque post diem decimum kalendarum significare potest, et debet, post exortum diem decimum kalendarum, tum illud palam nullatenus intelligendum de die viginti quatuor horarum, seu civili, constante ex tenebris et luce, quique Romanis a media nocte incipiebat: sed stricte de ea parte diei civilis, quam Veteres a praecedente et consequente nocte distinguebant, et modo diem, modo lucem appellabant; ac diem quidem, v. g., Martialis, cum caneret:

Phosphore, redde diem. Quid gaudia nostra moraris?
Caesare venturo, Phosphore, redde diem.

Lucem autem, exempli quoque causa, Cicero, cum [Col. 0608D] scriberet ad Lentulum, Haec scripsi ad 16 kal. Febr. ante lucem. Sicque facili negotio habebimus, quomodo de uno et eodem die civili, puta decimo kalendas apriles, Romani proprie atque optime dicere potuerint, Ante diem decimum kalendarum aprilium, et post diem decimum kalendarum aprilis. Nimirum ante diem decimum kalendarum aprilium hoc sensu, die decimo civili ante diem integrum et civilem kalendarum aprilium, ipsomet die kalendarum annumerato: post diem vero decimum kalendarum aprilis hoc altero sensu, post exortam lucem diei civilis decimi, diem integrum et civilem kalendarum aprilium, ipso quoque kalendarum die putato, anteeuntis, si nempe de re post solis ortum facta loqui accuratius vellent, qualis fuit proculdubio huic auctori Domini nostri crucifixio, quam interdiu accidisse celebris ille, moriente Christo, solis defectus, aliaque tam multa Evangelii loca dubitare non sinunt.

[Col. 0609A] Sed an fuerit igitur Jesus Christus die olim decimo kalendarum aprilium, id est, vigesimo tertio Martii crucifixus? Respondeo, aliud esse scriptoris mentem aperire, vel saltem divinare quantum possis, aliud vero eadem cum ipso sentire; et nos quidem fuisse hactenus de priori sollicitos, sed velle nunc de posteriori hanc praecipue ob causam , quod licet in praesentia maxime cum iis Veterum Recentiorumque faciamus, qui Christum duobus Geminis consulibus crucifixum fuisse, existimant, tamen ipsissimi Patres, qui illius passionem duorum Geminorum consulatui allegarunt, haud eam omnes ad eumdem diem, vel eodem modo referant: sed noster, verbi gratia, ad post diem decimum kalendarum aprilis; Lactantius, pro editionum diversitate, interdum ad ante diem decimum kalendarum aprilium, interdum ad septimum; Victorius Aquitanus constanter ad septimum; Tertullianus autem et Augustinus suo quisque pacto ad octavum kalendas apriles. Ex quibus quis unquam, qui probe cunctas rei difficultates [Col. 0609B] attenderit, visurum se liquido quid sit unice verum, sperare audeat? Nos saltem hactenus non vidimus. Et si Pagium ad annum Periodi suae Graeco-Romanae 5525, num. 6, adiveris, erit etiam, opinor, cur vel sciri unquam posse quid sit verisimilius, desperes.

Kalendarum Aprilis. Malim Aprilium. Sic enim prisci loquebantur, et noster etiam alibi nomine plurali usus est. TOLLIUS.---Vulgata lectio potest optime servari. Nam utcumque frequentius hic auctor, et caeteri forsan Veteres, kalendarum aprilium, et hujusmodi alia scripserint, quam kalendarum aprilis, maii, februarii, et sic de reliquis, Pompeius tamen olim in sua ad Domitium epistola kalendarum martii usurpavit, non Martiarum. Et Cicero ter ad Pompeium pari pacto in unis iisdemque litteris, kal. martii, et ad Atticum, id. Maii, id. Quintii; imo alibi ad eumdem, et in una similiter epistola, non. maiis, et kalend. maii promiscue, idque bis; et rursus [Col. 0609C] denuo in alia, modo id. maias, modo idus maii; ut appareat utramque loquendi rationem fuisse ab Antiquis indiscriminatim adhibitam, nec esse hic adeo quidquam temere immutandum. Praecipue cum infra capite 44, kalendas novembris, non novembres legamus, obstentque haud leviter allata jam e Ciceronis operibus loca, quin et recepta nostri scriptura kalendarum aprilis, ne quis capite illo 44, novembris antiquum esse pluralem adjectivae formae accusativum, pro novembreis, vel novembres, in mentem inducat contendere, licet alioqui Sallustiani istius exordii inter alia meminerim: Omnis homines, qui sese student praestare caeteris animalibus, summa ope niti decet . . . Sed in re dispari dispar facile ratio esse potest.

Duobus Geminis consulibus. Ita ex aliorum Veterum numero, quos quidem in eam rem disertos viderimus, Tertullianus adversus Judaeos, Lactantius lib. IV Institutionum, Sulpitius Severus lib. II Historiae sacrae. Augustinus de Civitate Dei, Prosper Aquitanus [Col. 0609D] in Chronico ex usitatiore, uti loquitur, traditione, denique conterraneus ejus Victorius in canone paschali: quanquam jure merito, ut de Prospero taceam, Bucherius, Labbaeus, atque alii mirentur, »cur Victorius primum suae Periodi annum, id est, Julianum septuagesimum tertium, Christi vero vulgarem vigesimum octavum, cum Geminorum consulatu pariaverit, quem in sequentem primum incurrere satis constet.« Sed et Christum duobus Geminis passum esse, inter Recentiores asseruit clarissimus Pagius in dissertatione Hypatica, p. 199, et nuperrime in Critica Annalium Baronii, ad annum suae Periodi Graeco-Romanae 5525. Imo, ait ille ibi loci num. 3: »Veteres Patres, Augustinus, Hieronymus, aliique, cum consulatu duorum Geminorum anno aerae christianae 29 gesto illigarunt. Et Eusebius inter primos fuit, qui mortem Dominicam ab eo anno removerit, sed cui Epiphanius haeresi 51, aliique postea adhaesere; [Col. 0610A] adeo ut, aperta semel,« ut pergit, »ea porta, alii passionem in annum aerae christianae trigesimum primum, alii in annum trigesimum secundum contulerint:« colligente etiam inferius totidem verbis Pagio, »ex eclipsi, quae Christo patiente visa, annum passionis determinari non posse alium, quam annum aerae christianae vigesimum nonum,« quo duo Gemini consulatum gesserunt. Nos quod attinet, jamdudum sane eamdem, quam Pagius, sententiam sequimur: sed nec propter laudatam ab illo Hieronymi auctoritatem, nec quod rursum ex iis, quas suae de illa eclipsi conclusioni praemisit, hypothesibus ratiocinationibusque adstrui posse credamus rem ita esse, ut ponit, de anno Christi emortuali.---Primo enim quoad Hieronymum, quomodo ei passionem sub duobus Geminis consulibus accidisse, potuit esse persuasum, qui in De Scriptoribus Ecclesiasticis, annum post passionem Domini vicesimum quintum explicat per secundum Neronis? Omnino si annus demum post passionem Domini vigesimus quintus fuit [Col. 0610B] Hieronymo secundus imperii Neroniani, non ergo Christus sub duorum Geminorum consulatu mense Martio, vel Aprili, in crucem actus est, quia ab illo consularis ipsorum potestatis tempore usque ad annum imperantis Neronis secundum vel leviter initum, anni sunt toti viginti sex, cum quinque, aut sex amplius mensibus. Sed ei contra, cum suo Eusebio in Chronicis, Christus palam passus anno decimo octavo imperii Tiberii Caesaris a morte Augusti, consulibus Cn. Domitio Ahenobarbo et M. Furio Camillo Scriboniano; quandoquidem si quis ab illius anni paschate annos, qui proxime ad Neronis usque secundum fluxerunt, numeret, annus reapse vigesimus quintus post passionem Domini cum secundo Neronis, aliquantulum saltem provecto, decurrerit. Et inde est igitur, quod cum priscos opinionis, quam usque hodie cum Pagio in hac re tuemur, duces putemus, Hieronymum illis annumerare abstinemus. Quin nec eum modo, sed nominatim quoque Paulum Orosium, [Col. 0610C] contra disertam Columbi sententiam, quia scilicet cum Orosius lib. VII, in ipso capitis 4 primordio scribat, »Tiberium Caesarem anno ab Urbe condita 767, imperium post mortem Augusti adeptum esse,« subjiciatque in sequentibus, »Christum anno (imperantis) Tiberii decimo septimo sese tradidisse passioni, et fuisse suffixum patibulo,« ea nunquam passio cadere possit in consulatum duorum Geminorum, hoc est, in annum vigesimum nonum aerae Dionysii, sed in illam tantummodo , qua, duobus post annis, Tiberius Caesar, collega Aelio Sejano, consul quintum processit; proindeque in annum ejusdem aerae trigesimum primum.

De eclipsi vero, quae sub Christi mortem conspecta (nam Thallus, Phlegon, atque alii innumeri tenebras horribiles, quae tunc temporis terrae incubuerunt, nominarunt, iique nos post se, reclamante licet Syncello, quoad loquendi genus rapient), quinam pariter, si vel tria Africani loca, qualia laudat Pagius, alicubi Graece apud Syncellum legantur, [Col. 0610D] non poterit alius annus passionis determinari, quam aerae christianae vigesimus nonus. Certe Pagii in eo argumento magnus auctor, ne et unicus dicam, Julius Africanus est, qui cum apud Syncellum, affirmante Pagio, dixerit in uno loco, eam eclipsin anno 4 Olympiadis 202 accidisse, in altero autem, anno 2 Olympiadis 202, tum porro in tertio, anno 2 Olympiadis 202, eclipsin a Phlegonte numeratam contigisse; in primo, inquit Pagius, mendum est legendumque anno 4 Olympiadis 201, et communem Olympiadum dispositionem Africanus fuit secutus. In secundo vero et tertio nullus occurrit error, ait idem Pagius: sed Africano Olympiades annique Olympiadici biennio citius, quam aliis exordiuntur, ita ut annus 4 Olympiadis 201, ex vulgata methodo, et annus 2 Olympiadis 202, ex propriis Africano calculis, concurrerint, ac in mediam utriusque partem initium consulatus duorum Geminorum inciderit. Omnia [Col. 0611A] plane, quo et ego, et res ipsa melius intelligamur, sicuti in diagrammate subjecto videre est: [Figure: [Table] 17Kb]

[Col. 0611C] +++ Ex tribus istis crucibus, prima Christi mortem ad duorum Geminorum consulatu, altera ad annum secundum Olympiadis 202, tertia ad annum quartum Olympiadis 201, refert.

At esto, inquio ego, futuros, qui nobis fortunatiores singula, de quibus agitur, Africani loca in Graeca Syncelli Chronographia reperiant. Nos enim hactenus nuspiam primum potuimus invenire, nisi in latina versione paginae 323, sed quae evidenter sit mendosa, cum pro Latinis istis, ad Tiberii Caesaris annum 16, qui olympiadis 202 anno quarto aequalis est, Graeca habeant, , , ad verbum, usque ad sextum et decimum Tiberii Caesaris, qui fuit Olympiadis 202 annus secundus. Quinimo futuri sint postea, quantum libet, qui Pagii judicia de repertis semel Africani locis prorsus approbent, tamen quid olim Epiphanius, nostroque saeculo Keplerus et Petavius de anno passionis senserint, nullus ignorat; [Col. 0611D] Christum nempe morte affectum fuisse eo anno, qui in aera Dionysiana trigesimus primus est. Et quid, si igitur ex illorum sectatoribus aliquis id ipsum volens, illuc quoque eadem Africani loca eatenus pertinere affirmet, quod ex vulgatis hypothesibus annus secundus olympiadis ducentesimae secundae anno aerae Dionysianae trigesimo primo ex parte responderit, et idem tamen ex peculiaribus Africani supputationibus quartus ejusdem Olympiadis extiterit? Profecto ex illa tunc eclipsi annus aerae Dionysii alius, quam vigesimus nonus constitutus fuerit annus Dominicae crucifixionis; idque, quod magis est, sine ulla verborum Africani correctione, et ipsum alias Pagium sequendo. Rem, si necdum sat perspicua est, sequens diagramma claram et edissertatam dabit: [Figure: [Table] 11Kb]

[Col. 0612B] + Christus ineunte hoc anno crucifixus, secundum Petavium et alios.

Colligimus itaque ni alia in subsidium vocentur, maxime tria, et ut quae Pagius Africano tribuit loca, Africani sint, inefficax semper fore viri docti argumentum, quo ab extraordinaria illa solis defectione desumpto liquere credidit, passionem ad annum aerae Dionysii vigesimum nonum proprie atque unice pertinere.

Sed euge, ecce opportune, si vel caetera, quae in eam rem diu ante editum recens Pagii in annales Baronianos volumen publice disserueramus, et per tabulas etiam Chronologicas, quo major nostris disputationibus fax alluceret, digesseramus, quaeque adeo fuisse ab ipso magnam partem confirmata gavisi sumus, et de quibus tamen ultimam nostram tamdiu sententiam ferre supersedimus, donec praeclaras aliquot eruditorum lucubrationes in contrarium plus minus facientes comparare et perpendere potuerimus, omnia et singula, quod non putamus, nihil forent, [Col. 0612C] ecce, inquam, unde vel nunc obiter tota sua Pagii argumento efficacia postliminio sarta tectaque servetur.

Apud Hieronymum, Julio Africano Christus non anno simpliciter secundo Olympiadis ducentesimae secundae passus est, sed anno simul quinto decimo Tiberii Caesaris.

Et primum igitur, inquio ego, ex eo quod secundum Africanum, Christus anno quintodecimo Tiberii Caesaris fuit crucifixus, sequitur, velis nolis, Christum non anno aerae Dionysianae trigesimo primo, quod Keplerus ac Petavius volebant, et diagramma secundum in speciem evincebat, mortuum esse, sed vigesimo nono, quod Pagius posuit, et ex Pagio primum diagramma proponit ob oculos. Ratio est evidens, quia nempe nullus annus quintodecimus Tiberii Caesaris in annum aerae Dionysii trigesimum primum cadere potest: at cadit idem recta in vigesimum nonum ejusdem aerae, si a morte Augusti, ut vulgo solent, numeraveris.

Et rursus ex eo quod, secundum Africanum, Christus anno simul quintodecimo Tiberii Caesaris, et secundo Olympiadis ducentesimae secundae passus est, consequitur [Col. 0612D] pariter invictissime, pergo ego, Julium Africanum, ubicumque loci Christi mortem ad annum 2 Olympiadis 202 retulit, non putare, ut moris est, Olympiadas, sed modo sibi proprio et peculiari, eoque vere, quem primus orbi litterato indicavit Pagius, id est, quo Africanus receptum illius et cujuscumque alius Olympiadis initium biennio solet antevertere. Ratio itidem manifesta, nimirum, quod nullus denuo quintodecimus annus Tiberii Caesaris possit dici cum secundo Olympiadis 202 vulgariter numerando concurrisse. At contra quinto decimus Tiberii ab Augusti obitu totus fere concurrit cum anno 2 Olympiadis 202, ex ordinariis Africani anticipationibus Pagio observatis.

Quae cum ita sint, maneat, ut patet, contra Petavii et sui similium sententiam, necesse est Christum ex genuinis Africani testimoniis inter se collatis passum esse anno aerae Christianae 29, duobus Geminis consulibus. Nec committendum adeo, sicubi revera inveniatur [Col. 0613A] Africanus eadem apud Syncellum scripsisse, quae Phlegon apud Eusebium in Chronico latino, Solis scilicet defectionem magnam, et inter omnes excellentem anno 4 Olympiadis 202 factam esse, aut aliquid tale, ut non continuo recordemur corrigendum apud utrumque, Pagii imitatione, anno 4 Olympiadis 201. Alioqui nunquam secum concordaret Julius Africanus, nec unquam inter Julium Africanum et Phlegontem conveniret, aut, quod omnium pessimum foret, Africanus foret respuendus, dicereque haberemus ob Phlegontis, Josephi, Dionis, et aliorum loca, Christum anno aetatis 37 labente fuisse crucifixum; quae sententia semper erit absurdissima, uti alibi, Deo dante, ostendemus. Sequenda igitur indicata modo Pagii methodus, in Phlegontis, verbi gratia, loco apud Eusebium, itemque in cunctis Africani, quae aliorsum primo aspectu abeunt. Sed dum tu ea de causa criticam Annalium Baronii pag. 27, num. 10, et pag. 28, num. 13 et 14, quando voles, adibis, nos ad ampliorem iterum totius rei elucidationem, [Col. 0613B] tertium tibi diagramma, quo melius licebit loco, excudi, e re tua esse, censemus.

Et quod hic porro Caecilio nostro, ne de aliis loquar, concise duobus Geminis consulibus dictum est, id apud Tertullianum plenius extat his verbis: Quae passio perfecta est sub Tiberio Caesare, consulibus Rubellio Gemino et Rufio Gemino. Et bene sane, quod isto modo consulum cognominibus eorumdem nomina majoris perspicuitatis et accurationis ergo voluerit adjicere. Posteriorem tamen non Rufium, uti nec Fusium, sed Fufium fuisse appellatum, ex familia quippe Fufia, nos hodie viri doctiores commonefaciunt; nec aliter forsan scripserat Tertullianus. Pessime utique Epiphanius, qui in Haeresi 51, ex unico illo consulum pari duplex fecerit, hoc est, unum ex duobus Geminis, alterum autem ex Rufo et Rubellione. Imo nec simpliciter Tertullianus, Quae passio perfecta est sub Tiberio Caesare, consulibus Rubellio Gemino et Rufio Gemino: sed praeterea in sequentibus, [Col. 0613C] die 8 kal. aprilium; ut jam ideo quod ita fert ejus locus, noster contra post diem decimum kalendarum aprilis, liqueat, totam nostri non fuisse descriptam a Tertulliano, sed ex alio quovis saeculi primi, secundi, tertii, quartive ineuntis scriptore, seu pluribus. Ab amplissimo Cupero plurimi nominantur ex iis, qui de Christo sub duobus Geminis crucifixo non consentiunt, sed varie in contraria scinduntur; et Columbus, suo ordine, unam atque alteram e praecipuis eorumdem opinionibus inter alia affert et exponit.

Duobus Geminis consulibus, cum resurrexisset . . . Longe melius editio Aboensis, post consulibus posita, ibique adeo primam hujus capitis periodum claudens, et secundam inchoans: Extremis temporibus Tiberii Caesaris, ut scriptum legimus, Dominus noster Jesus Christus a Judaeis cruciatus est post diem decimum kalendarum aprilis, duobus Geminis consulibus. Cum resurrexisset die tertio, congregravit discipulos, quos, etc. Nam et post discipulos, distinguit; [Col. 0613D] quod fecit quoque Cantabrigiensis. Utraque non male.

Congregavit discipulos. Dato scilicet duabus Mariis praecepto, uti discipulis resurrectionem suam indicarent, monerentque, ut in Galilaeam abirent ipsum isthic visuri, Matth. c. XXVIII, 10-16. Marcus enim jam congregatis supervenisse Christum refert cap. XVI, 14, ut et Lucas cap. XXIV, 36. TOLLIUS.---Habet aliquid tale Theodorus Metochita in libro Hist. Rom., ubi scilicet: , inquit, . . . Ac primum quidem mulierculis (malim mulieribus) duabus visus est, cum pedibus illae comprehensum amplecterentur. Inde soli Magdalenae est conspectus, postea Petro illi summo: quae clarissimi editoris Joannis Meursii versio est. Sed cum ab una parte, secundum S. Joannis Evangelium (Cap. XX, 11 et seq.), Maria Magdalena sola ad sepulchrum [Col. 0614A] esset, quando suam illi Christus resurrectionem manifestam fecit, et Abi, ait, ad fratres meos; dic illis: Ascendo ad Patrem meum et Patrem vestrum, et ad Deum meum et Deum vestrum; ab altera vero, secundum Matthaeum (cap. XXVIII, 8), mulieres, quibus Christus suos pedes amplexatis, Ite, inquit, ac fratribus meis renuntiate, ut in Galilaeam me istic visuri proficiscantur, a sepulchro jam longe, quando id ad discipulos mandati acceperunt, abessent; et denique secundum disertissimam Marci affirmationem (cap. XVI, 9), Christus, cum resurrexisset mane, primo post Sabbatum die, apparuerit primum Mariae Magdalenae; his, inquam, de causis dicenda illa mihi plane videtur et vidisse prima omnium, dum sola sepulchro adesset, Dominum nostrum e mortuis redivivum, et habuisse quoque prima omnium tunc temporis mandatum ab illo de sua resurrectione discipulis indicanda. Ad phrasin quod attinet, Lactantianam esse, monet et probat Baluzius, col. 303.

Quos metus comprehensionis. Videntur Apostoli, recollectis [Col. 0614B] post primam illam fugam animis, postridie et tertio die convenisse in unum, et sollicitos tristesque tragoediae hujus expectasse catastrophen. Vide cap. XX Joannis, et Lucae XXIV, ubi Christus Hierosolymis, ipso resurrectionis die, cum Cleopas cum sodali apparitionem Christi discipulis undecim aliisque narrarent, ad ipsos in coenaculum accessisse narratur, in quod se metu Judaeorum contulerant, incluserantque, magna sane et tantum non inextricabili a Matthaei Marcique diversitate, quorum ille profectos in Galilaeam discipulos ad illum montem tradit, quem Jesus indicarat, hic postea Christum discipulis apparuisse tradit, quam hi duo, quid sibi accidisset, ad alios retulerant. TOLLIUS.---Qui ea cuncta, quae antecedens viri clarissimi observatio complectitur, uno ut ipse intuitu, simulque tanquam eventa trium dierum Julianorum respexerint, hoc est, diei passionis, quo sub vesperam Jesus Christus sepulchro conditus est; posteri, quo toto jacuit sepultus; [Col. 0614C] et resurrectionis, quo illucescente revixit; nae illi priorem Tollii difficultatem, haud magnam modo, et tantum non inextricabilem, ut eam vocavit, sed revera insolubilem reperient. Ita quippe, ex Matthaeo (cap. XXVIII, 1, 2, 5, 7), Apostoli illo ipso die resurrectionis, quo prima luce angelus ad mulieres: Cito, inquit, euntes dicite discipulis ejus, quia resurrexit, et ecce praecedit vos in Galilaeam; dein Jesus ipse paulo post ad easdem (ibid. 10): Abite, renuntiate fratribus meis, ut eant in Galilaeam; ibi me videbunt, profecti fuerint omnes in Galilaeam, in montem, quem eis condixerat Christus, ibique Dominum viderint et adoraverint. At contra, ex aliis evangelistis, jam vespera erat (Luc. XXIV, 29, 33; Joann. XX, 2, 5, 7), et coenabant Apostoli (Marc. XVI, 14), ni jam etiam coenaverant (Luc. XXIV, 41, 42), quando se Christus eorum collegio primum exhibuit. Quandonam igitur profecti eo die in Galilaeam, et Christum in condicto sibi monte conspicati et venerati? An post coenam denique, quia non ante? Sed ante coenam non alia [Col. 0614D] ipsis eundi causa in Galilaeam per mulieres significata fuerat, quam ut ibi Christum conspicerent. Cur ergo post coenam, quo jam eum tempore viderant, in Galilaeam visendi gratia exivissent? Quorsum, dico, tam intempesta profectio? Operae pretium itaque, quoniam non ignobilis nodus est, ut eum, occasione data, pro virili solvamus.

Christus, si quid cernimus, die resurrectionis semel (Matth. XXVIII, 2, 5, 7) atque iterum (Ibid. 10) per alios mandari apostolorum familiae jussit, ut sui causa videndi proficiscerentur; qui quoniam de ejus a mortuis suscitatione dubitabant, per totum diem dare se eo versus in viam neglexerunt: quamobrem venit tandem ad ipsos Christus de nocte; neque illi amplius eo die, ullove e proxime sequentibus, ob dictum Christi jussum in Galilaeam ire cogitaverunt, multo minus contenderunt. Factum id ergo demum ab iis post octo ad minimum dies, [Col. 0615A] idque sive ex casu mere fortuito, ut vulgo loquimur, sive potius ex novo Christi mandato. Confer Joannis XX, 19, 26, cum XXI, 1 et seq. Et Christus, dum id temporis in Galilaea versarentur, injunxit illis, non absens et aliorum opera, sed ipse et coram, ut ad se in certum Galilaeae montem certa die, sive etiam hora convenirent. Atque ea vice apostoli magistri sui dictis obtemperantes in montem Galilaeae profecti sunt, quem eis praescripserat, Matth. XXVIII, 16, et ad quem caeteroqui cum etiamnum e longinquo accederent, plerique quamprimum Jesum viderunt, adoraverunt, comm. 17, quidam vero abstinuerunt (ibidem), quod an is reapse foret, haesitarent, visu nimirum reliquis minus pollentes, nec ejus resurrectionem, quam tot certissimis testimoniis confirmatam vidissent, in dubium denuo vocantes, sed solam ejus praesentiam, de qua ni sibi planissime constaret, nolebant ei ipsi homini, quem strictim oculis observarent, et alii coram se ut Jesum et Deum venerarentur, religiosum ullum exhibere honorem. Confer Joan. XVI, 4 et seq. [Col. 0615B] Adeo ut illud jam nobis, quod toties a chronologis sacris usurpatum est, inculcandum veniat, Distingue tempora, et conciliabis Scripturas. Aliquatenus utique in hocce argumento clariores futuras, fateor, si quemadmodum apud Lucam XXIV, 36, legimus: , Haec autem ipsis loquentibus, stetit ipse Jesus in medio eorum; ita verba Matthaei forent: . Undecim autem illi discipuli profecti sunt in Galilaeam, in montem, ubi Jesus ipse constituerat eis, ut adessent. Verum, ne quid aliud dicam, eodem quoque facere hodiernam lectionem, nemo vel mediocriter graece doctus negabit.

De ista autem altera quaestione, qui verum sit, Christum Hierosolymis ipso resurrectionis die ad discipulos in coenaculum accessisse, dum Cleopas et sodalis, quo pacto sibi Christus apparuisset, undecim apostolis aliisque narrarent, tradente in contrarium [Col. 0615C] Marco, Christum non ante discipulis apparuisse, quam illi duo quid sibi accidisset, ad alios retulissent, ecce istum etiam nodum, ne, cum opus est et possumus, Historiae sacrae desimus, sic extricamus. Ex Marco (cap. XVI, 12), Christus duobus e fidelium coetu rus euntibus apparuit alia forma, quam ante mortem consueverat. Iidem autem, si ad Lucam nos conferimus (cap. XXIV), vix Jesum cognoverant, et e suo conspectu evanuisse viderant, cum sine mora Hierosolymam rediere, ubi congregatos invenerunt apostolos, eorumque socios, qui dicerent: Vere surrexit Dominus, seque Simoni ostendit. Atque ibi tum Cleopas et sodalis, quae sibi quoque in via et in coena contigissent, narrarunt, loquendique finem eo temporis articulo fecerunt. Sed jam si ad Marcum revertimur (cap. XVI, 12, 13, 11), plurimi ex iis, quibus ista recitabantur, quique similia prius ab aliis audiverant, nec crediderant, ne Cleopae quidem ejusque comiti fidem habuerunt; indeque de istis omnes denuo ac magis magisque disserere [Col. 0615D] ac colloqui. Et dum ita illi, inquit Lucas (cap, XXIV, 36), tam quos Cleopas ejusque socius convenerant, quam ipsummet cum itineris comite Cleopam intelligens, eadem loquebantur, stetit ipse Jesus in medio eorum; ut simul Christus sat diu post primam Cleopae et sodalis narrationem sese vivum conspiciendumque apostolis repraesentaverit, et dum una adhuc omnes de memoratis a Marco apparitionibus inter sese agerent et disceptarent. Quod si pluribus opus est, tria sunt, quae hanc totam solutionem comprobant. Unum, , cum gravi accentu, non haec, sed eadem. haud raro apud idoneos auctores sonare, pro scilicet. Alterum vero, nullos in antiquioribus Novi Testamenti manuscriptis codicibus occurrere accentus; ut proinde si loci sensus, vel veritatis commoda requirant, tam facile in iis legere queas cum gravi, quam cum circumflexo. Tertium denique, neutiquam verisimile esse, [Col. 0616A] ut ad primam apostolorum aliorumve incredulitatis significationem Cleopas, et qui cum eo rure redibat, ibique Christum suis ipse quoque oculis conspexerat, frigide conticuerint, vel ad alia omnia, de sibi factae apparitionis veritate et gravitate parum solliciti, sermonem converterint. Potius itaque etiam pro rei merito institerint, itemque qui ipsis in coenaculum intrantibus, Christus vere resurrexit, et a Simone visus est, dixerant. Quamobrem vertere equidem, ut supra, non dubitaverim, Eadem autem illis loquentibus, id est, agitantibus et disputantibus, Christus ipse constitit in medio ipsorum.

Verum ista nos longius abduxerunt: ad auctorem nostrum redimus, qui de Christi discipulis inquiens, quos metus comprehensionis ejus in fugam verterat, nullatenus apostolorum metum, ne Christus comprehenderetur, intellexit, nam eos nonnisi post ejus comprehensionem aufugisse, ex Evangelio certum est: sed metum sane iisdem ex ipso comprehensionis eventu obortum. Vide Matth. XXVI, 50, 56. Adde [Col. 0616B] quoque, quae nos infra ad num. 36 notabimus.

Fuerunt. Lege, fuerant. BOHERELLUS.---Adeo in ea re doctissimo amico non repugno, ut ita ipse semper putaverim emendandum, inductus scilicet tam praecedentibus verbis, Congregavit discipulos quos metus comprehensionis ejus in fugam verterat, (tempore plusquam perfecto, non tempore perfecto vertit) quam istis maxime Lactantii, lib. IV Inst., cap. 20: Discipulis iterum congregatis, Scripturae sanctae litteras, id est, prophetarum arcana patefecit, quae antequam pateretur, perspici nullo modo poterant. Nam neque etiam ibi reperias potuerunt. Sed istam forte correctionem praeripuit utrique nostrum Columbus. Haud enim aliter excusum hoc loco in editione Aboensi, ac nostrae conjecturae legendum ferunt, licet rationem frustra quaeras in ejusdem notis.

Ordinavitque eos. Ordinati jam erant a Christo Matthaei c. X, sed restricta missione ad Judaeos. Ut igitur et Gentibus verbum Dei praedicaretur, nova [Col. 0616C] rursus ordinatione indigebant, quae se ad extenderet, Matth. XXVIII, 19; Lucae XXIII, 47. TOLLIUS.---Unice probo, totusque, ita me Deus amet, posse gaudeo hinc agnoscere virum celeberrimum, me, quidquid hactenus ab ipso dissentiens animadverterim, nulla vel malignitate, vel invidia fecisse, absit: sed ex solo summoque meo erga veritatem studio et candore, ut litteratis licet ac criticis. Caeterum, uti noster, ordinavit eos, indubie pro eo, quod Paulus, Christi ministros dispensatoresque mysteriorum Dei constituit, dixisset, aut aliquid tale (vide enim Epistolam priorem ad Corinth. cap. IV, comm. 1), ita Suetonius in Vespasiano cap 23: Quemdam e caris ministris dispensationem cuidam, quasi fratri, petentem cum distulisset, ipsum candidatum ad se vocavit, exactaque pecunia, quantam is cum suffragatore suo pepigerat, sine mora ordinavit, hoc est, ut patet, dispensatorem instituit, vel creavit. Hugo Floriacensis narrat, Constantium ordinasse Licinium Caesarem Hispaniarum: [Col. 0616D] quod etsi vir summus alienissimum pronuntiet a veritate, exemplum tamen est certissimum locutionis, quam hic habemus, licet in recentioris aevi scriptore. Tertium affert e Lactantio Baluzius.

Testamenti Novi solemnem disciplinam. Id est, Baptismum. Hujus enim collatio in veteri Ecclesia solemnis erat tempore paschatis; qua de re nonnulla in notis ad Ausonii carmen paschale. TOLLIUS.---Accepit de tota novi Testamenti disciplina clarissimus interpres Gallicus (Maucroix). Sed, ut opinor, male. Primo enim haud alia attingit hic scriptor in antecedentibus, quam quae a Christo post resurrectionem facta sunt. At nequaquam, verbi gratia, Eucharistiam post sui suscitationem a mortuis instituit (Id ante mortem praestiterat), sed baptismum, saltem quoad omnes gentes, Matt. XXVIII, 19. Et praeterea, cum in nostro auctore, post, Ordinavitque eos et instruxit ad praedicationem dogmatis ac doctrinae suae, rursumque post proximum disponens Testamenti [Col. 0617A] Novi solemnem disciplinam, confestim sequatur, Quo officio repleto, circumvolvit eum procella nubis, et subtractum oculis rapuit in coelum. Et inde discipuli . . . dispersi sunt per omnem terram ad Evangelium praedicandum, sicut illis Magister Dominus imperaverat; quid primum omnium manifestius est quam Ordinavit eos, et instruxit ad praedicationem dogmatis ac doctrinae suae, illud ipsissimum esse quod apud Matthaeum legimus: Et accedens ad eos Jesus locutus est, dicens: Data est mihi omnis auctoritas in coelo et in terra; profecti ergo discipulas facite omnes gentes? Postea vero quid clarius quam dehinc disponens Testamenti Novi solemnem disciplinam, illud pariter esse quod apud eumdem Matthaeum proxime occurrit: Baptizantes eos in nomine Patris, et Filii, et Spiritus Sancti? Ac denique quid hoc evidentius quam Quo officio repleto, circumvolvit eum procella nubis, et subtractum oculis hominum rapuit in coelum, id ipsum quoque denuo esse, quod apud Marcum scriptum est (cap. XXVIII, 19): [Col. 0617B] Postquam haec locutus esset, assumptus est in coelum: apud Lucam autem in Actis: Et cum haec dixisset, adspicientibus illis, elevatus est, et nubes susceptum eum abstulit ab oculis eorum. Per illam itaque disciplinam, quae hoc loco solemnis et Novi Testamenti vocatur, haud videmus quid aliud melius, non quidem propter Christi institutionem, vel praxin primulorum Christianismi temporum, sed ex usu saeculi, verbi gratia, quarti, quo noster Cecilius scribebat, possit intelligi quam Baptismus.

Cave modo, etsi Burdegalensis Ausonii versus Paschales incipiant:

Sancta salutiferi redeunt solemnia Christi,
et olim in Thessalia, teste Socrate, solis diebus Paschae baptizarent, et secundum Zonaram, soleret Ecclesia in magno sabbato baptismata celebrare, nec postremo aliorsum abeat Basilius, Homil. in S. Baptismum, ne ob ejusmodi loca baptismi collationem existimes non [Col. 0617C] alio anni tempore usitatam fuisse solemniter in prisca Ecclesia, quam tempore Paschatis. Plerisque enim in locis, qui in Paschate baptizabant, baptizabant etiam in Pentecoste, et alicubi die quoque Epiphaniae, imo numeriosius in die Epiphaniae, quam in paschali tempore, ut ex Decretis Leonis I papae discimus, tit. 7. Tantum qui ita die Epiphaniae, seu, ut alias loquuntur, Epiphaniorum, vel interdum etiam Epiphaniarum, pro ritu sibi a praedecessoribus peculiari frequentius tingebant, a praedicto pontifice damnati sunt, utpote qui irrationabilem novitatem usurparent, ait ille, et confuso temporis utriusque mysterio nullam esse differentiam crederent inter diem quo adoratus est Christus a Magis, et diem quo resurrexit Christus a mortuis. Quin imo, inquit Petrus Blesensis, Ecclesia sub anathemate interdixit ne aliquis die Epiphaniarum baptizet, si articulus necessitatis non intercidat. Eorum vero superstitio, qui Thessalis illis, de quibus paulo ante e Socrate, similes, nolebant nisi accedere ad Baptismum, a nullo quidem, quod noverim, concilio, [Col. 0617D] vel Ecclesiae Romanae episcopo insigniter condemnata est: sed praestricta est tamen a Joanne Chrysostomo, homil. 1 in Acta Apostolorum. Qui autem diebus simul Paschatis et Pentecostes baptizare solebant, ii diem Paschatis altero solemniorem existimabant: unde et forsan solemnis nostri loci disciplina . Tertullianus: Dein Baptismo solemniorem Pascha praestat, cum . . . passio Domini, in qua tingimur, adimpleta est . . . Exinde Pentecoste ordinandis lavacris laetissimum, seu, ut alii legunt, latissimum spatium est. Ac denique consuetudo qua uterque dies baptismo consecrabatur, nobis videtur fuisse omnium usitatissima, recepta quippe ab Ecclesiis Africanis, secundum Tertulliani testimonium ante allatum; et de qua diserte Siricius in epistola decretali ad Himerium episcopum Tarraconensem: Sequitur, inquit, de diversis baptizandorum temporibus, prout cuique libitum fuerit, improbabilis et emendanda confusio, cum hoc sibi privilegium, et apud [Col. 0618A] nos, et apud omnes Ecclesias. Dominicum specialiter cum Pentecoste sua Pascha defendat, quibus solis per annum diebus ad fidem confluentibus generalia baptismatis tradi convenit sacramenta.

Quo officio repleto. Malim impleto. Ideo Christus a Patre in terras missus fuerat. , ad Hebr. XI, 2, ubi et appellatur. TOLLIUS.---Habet lingua Gallica plurimas istiusmodi locutiones. Quapropter, et quia simul infinita dicendi genera Latinis accepta referre debemus, vix mendum equidem repleto subesse assentiri ausim; de officio vero, quid hic sonet, adi Columb., col. 393.

Procella nubis. hoc Lactantii, qui hic artis, quam docebat, non oblitus est, respondetque aliquantulum , quod est apud Lucam, c. XXIV, 51. TOLLIUS.

Dispersi sunt per omnem terram, ad Evangelium praedicandum, sicut illis Magister Dominus imperaverat, etc. Locus, si quid auctor per omnem terram, moxque per [Col. 0618B] omnes provincias et civitates intellexerit, curiosius, ut licet, et ob ante dicta necesse est, scire velimus, valde notabilis. Nam dispersi sunt discipuli per omnem terram, incipit ille, sicut eis Magister Dominus imperaverat. Atqui Dominus non injunxerat apostolis ut per solas gentes Romanis subjectas Evangelii causa dispergerentur, sed ut ad omnes sine ulla limitatione populos eo nomine abirent. Hinc apud Matthaeum, XXVIII, 19: Profecti, ait, docete omnes gentes: apud Marcum vero disertius (Cap. XVI, 15): Euntes in mundum universum, praedicate Evangelium omni creaturae; Redemptor scilicet totius mundi, non illius unice portionis quae Romanis parebat. Et noster ergo, cum dicit apostolos jam inde ab assumptione Domini dispersos fuisse per omnem terram ad Evangelium praedicandum, sicut eis Magister imperaverat, tum de iisdem continuo post, et per annos 25, usque ad principium Neroniani imperii per omnes provincias et civitates Ecclesiae fundamenta miserunt, omnem totius [Col. 0618C] orbis terram habitatam, omnesque pariter omnis terrae provincias et civitates lato sensu intellexit, non imperium stricte Romanum, omnesve provincias et civitates orbis simpliciter Romani. Atque ita prorsus in de Legibus Theodoretus: Nostri illi, inquit, piscatores ac publicani, sutorque ille noster ( , Paulo hac voce indigitato), cunctis nationibus legem evangelicam detulerunt. Neque solum Romanos, quique sub Romano vivunt imperio ( ), sed Scythas quoque ac Sauromatas, Indos praeterea, Aethiopas, Persas, Seras, Hyrcanos, Britannos, Cimmerios et Germanos, utque semel dicatur, omne hominum genus, nationesque omnes induxerunt Crucifixi leges accipere.

Adde, si paucis ad specialiora quaedam descendimus, Scythiam, verbi gratia, atque Indiam nunquam censas fuisse sub Neronis decessore Claudio inter imperii Romani provincias, et esse e caeteris Patribus qui, utcumque ex parte pseudonymi, non modo Philippum post ascensionem Salvatoris Evangelium per [Col. 0618D] annos tantum viginti et unum Gentibus per Scythiam praedicasse scripserint, indeque per revelationem in Asiam reversum esse: de Thoma vero, Evangelium fuisse ab illo praedicatum Parthis et Medis, et Persis, Hircanisque, Bactrianis, et Indis, tenente scilicet Orientalem plagam, et interna Gentium penetrante (longe enim praeferenda Freculphi Freculpi lectio, quam sequimur, Isidorianae): sed quibus, quod magis est, Philippus anno 12 Claudii crucifixus fuerit et lapidibus obrutus; imo esse qui sub Melitonis Sardensis nomine tradiderint anno secundo ab ascensione Domini apostolos per orbem divisos in externis provinciis Evangelium promulgasse, quorumque proinde omnium sententia, si non plane eadem quae hujus scriptoris, saltem quam simillima fuerit necesse est, hoc est, Christi fidem fuisse ante principium Neroniani imperii longe ultra Romani fines annuntiatiam. Jure an injuria longum esset disquirere; et quousque tandem tum temporis [Col. 0619A] pervenisset nemo unquam forsan paulo prudens definire audebit, ita res obscura est, et de illa sibi invicem adversantur, exempli causa, Cecilius noster, hic loci; Eusebius, lib. III Hist. Eccl., cap. 1, collato cum ultimo libri secundi; Origenes, tractatu 28, in Matthaeum; Tertullianus adversus Judaeos, sect. de nativitate Christi, sub finem; ac denique Augustinus in epistola ad Hesychium, quae octogesima est, haud procul quoque a calce. Jam satis sit ergo auctoris nostri mentem, capite tamen tertio melius adhuc declarandam, pro virili aperuisse.

Magister Dominus. De Christo, citra controversiam. Quare maluit sine dubio Columbus utramque vocem littera majuscula inchoari. Sed id nihili. Alicujus vero momenti est, quod ita Magister Deus de eodem apud Lactantium occurrat his verbis: Discipuli per provincias dispersi fundamenta Ecclesiae ubique posuerunt, facientes et ipsi in nomine magistri Dei magna et pene incredibilia miracula. Sic enim firmantur quae a nobis supra, col. 603, ad hujus conjecturae fulcimentum [Col. 0619B] allata sunt: Qui illuserant Deo strati jacent.

Et per annos 25 usque ad principium Neroniani imperii. Constat ratio. Nam huic scriptori Jesus Christus post diem decimum kalendarum aprilis cruciatus est duobus Geminis consulibus; et sub iisdem, commoratus cum discipulis diebus duntaxat 40 post resurrectionem, fuit in coelum raptus. Et inde, secundum eumdem, apostoli per omnem terram dispersi, per annos 25 usque ad principium Neroniani imperii Ecclesiae fundamenta miserunt. Atqui, ab anni tempore quo sub duorum Geminorum consulatu Jesus Christus in coelum receptus est, usque ad primordia principatus Neronis, anni tantum sunt 25 cum mensibus 5 et aliquot diebus. Sed noster numerum, ut solet fieri, rotundavit. Distinguit porro non male post per annos 25 editio Aboensis, habetque complura Baluzius, nec parvi momenti, ad eadem verba, col. 303.

Per omnes provincias et civitates. Id est, si vernacula Maucroixii tralatio audienda sit, per omnes provincias [Col. 0619C] et civitates imperii Romani. Nec dubitandum quidem quin infra, cap. 23, Census in provincias et civitates semel missus de censu in provincias et civitates imperii Romani misso pari modo sit intelligendus, nec quin pariter, cap. 7, per concisas in frusta provincias, singulasque regiones, ac propemodum civitates multis praesidibus et pluribus officiis oppressas, intelligendae quoque veniant imperii Romani provinciae, regiones et civitates. Sed quoad nos, hic sane, ob ante dicta col. 618, non possumus non supplere potius ex praecedentibus omnis terrae, late loquendo, sicuti recens observabamus; ita ut denique, quemadmodum apud nostrum Ecclesia constituta uno modo, c. 1, sub finem, et altero, c. 12, circa medium, debet accipi, sic apud eumdem uno loco per omnes provincias et civitates, altero vero ubique in provincias et civitates, pro locorum natura res diversas connotent. Adde quae hoc ipso capite, col. 626, ad vocem justitiam, itemque col. 633 et 635, ad translatum (Neronem) et translatos (duos prophetas) [Col. 0619D] dicemus.

Ecclesiae fundamenta miserunt. Vide omnino et Lactantii verba, quae supra col. 618, exscripsimus, et Baluzium, col. 303, Columbum, col. 394,has voces.

Cumque jam Nero impararet, Petrus Romam advenit. En tibi, Lector, locum quem contra Baronium caeterosque innumeros et acriores diuturnae S. Petri in urbe Roma cathedrae defensores vere pugnacem et invictum dicere possumus. Baronius enim, in Annalibus ad annum Christi 44, num. 13: Omnium, inquit, testimonio certum exploratumque habetur, jam anno secundo ejusdem (Claudii) Augusti Petrum, apostolorum principem, venisse Romam. At noster contra: Petrus Romam advenit, cum jam Nero imperaret. Hincque adeo, post repertum vulgatumve semel hoc opus, gravia illa doctorum tam protestantium, quam pontificiorum judicia, quae partim subjicere, partim indicare properamus.

[Col. 0620A] »Hujus Tractatus interventu, tandem aliquando ab inveterato errore liberamur, de S. Petri 25 annorum pontificatu.« (Praefatio editionis Oxoniensis, seu verius piissimi et reverendi, dum viveret, Oxoniensis episcopi, Joannis Felles, cujus, uti morum sanctitas excellens, et effusissima in pauperes beneficentia, mirusque animi in promovendis melioribus litteris ardor, justam semper a me venerationem habuerunt: ita memoria sit aeternum precor benedicta.)

»The account that he gives of Saint Peter's coming to Rome, cuts of the Fable of his being there for sive and twenty years.« (Praefatio quam reverendus ipse quoque jure meritissimo episcopus Sarisburiensis, Burnetus, suae olim vernaculae tralationi, necdum praesul, praefigebat). Quae ferme sonant: Quod Lactantius in hoc libro de B. Petri in urbem Romam adventu recitat, omnem serpendi amplius potestatem praecidit fabulae qua ipsum Romae 25 annis sedisse nugabantur.

[Col. 0620B] »Eusebius in Chronico Petri in urbem Romam adventum refert anno secundo Claudii, quam sententiam secutus est Baronius. Sed, ut inquit Valesius in notis ad Eusebium lib. II cap. 16, sententia haec refelli videtur ex Actibus Apostolorum; ex quibus constat Petrum in Judaea ac Syria semper mansisse usque ad ultimum annum Agrippae regis. Qui cum Hierosolymis Petrum in vincula conjecisset, paulo post divina eum insequente justitia, extinctus est Caesareae, ut refert Lucas. Cum igitur anno quarto Claudii mortuus sit Agrippa, ut inter omnes convenit, Petrus ante hunc annum Romam proficisci non potuit. Sed Auctor Chronici Alexandrini adventum Petri in urbem Romam adhuc tardius refert. Scribit enim Paulum venisse Hierosolymam ob controversiam de circumcisione anno sexto Claudii, eoque anno celebratum esse concilium Hierosolymitanum, apostolis nondum a se invicem disjunctis. Itaque ex ejus sententia, Petrus non ante annum 7 Claudii [Col. 0620C] Romam profectus est. Denique Lactantius lib. de Mortibus Persecutorum, cap. 2, ait Petrum, cum jam Nero imperaret, Romam venisse, quae opinio verosimilior videtur. Neque enim in Chronologia pontificia Eusebio magna fides habenda, ut inferius ostendemus. Praestat hic Lactantii citati verba in medium afferre. Apostoli per annos 25, usque ad principium Neroniani imperii, etc . . . Cumque jam Nero imperaret, Petrus Romam advenit, etc . . . . Ex his viginti quinque annis, qui ad praedicationem omnium apostolorum ex aequo pertinent, orta videtur opinio de 25 annis qui vulgo tribuuntur S. Petro in sede Romana. Qui Claudio imperante Petrum Romam venisse volunt, coguntur duplicare profectionem ejus in Urbem, et duplex item ejus cum Simone Mago certamen comminisci, primo quidem temporibus Claudii, dein principatu Neronis: quod tamen a nullo Veterum proditum, ut ait Baluzius in notis ad Lactantium. Hanc etiam sententiam tuentur Papebrocius in Conatu chronico-historico ad Catalogum veterum [Col. 0620D] pontificum, et Ludovicus Du Four in observationibus mss. ad Chronologiam pontificiam, quas mecum pro sua benevolentia communicavit.« (Pagius in Critica Annal. Baron. p. 39 et 40 ad ann. Per. Gr. Rom. 5536, num. 3 et 4). Ubi utinam pari accuratione locum Papebrocii quem in animo habebat indicasset. Nos enim nullum hactenus in dicto conatu, nec in ejus appendicibus, potuimus reperire, in quo Papebrocius duplicem eam Petri in Urbem profectionem confutet, vel simpliciter neget. Et contra, »Dicam igitur, inquit ille pag. 12, num. 4, Petrum quidem Romam venisse 2 anno Claudii (quae res Eusebium deceperit), sed praevalente apud imperatorem gratia Simonis Magi . . . . . . . mox rediisse in Syriam, ibique mansisse quoad divino admonitu (si Metaphrasti credimus), vel sua propria sponte iterum Romam revertit . . . . . . . Itaque opinari volo sub initium anni 50 Romam advolasse apostolum, et mense [Col. 0621A] Januario ibidem Cathedram sibi et successoribus suis constituisse;« duplicato proinde ibi loci a Papebrocio Petri in Urbem adventu, quemadmodum moris est, quin et utroque ad tempora Claudii relato; imo, priore usque ad annum illius secundum, posteriore antem non inferius quam ad decimum. Ubinam ergo Papebrocii consensus cum nostro scriptore et Pagio ponentibus Petrum Romam nonnisi Neronis principatu venisse? Sed in eo forsan ex mente Pagii agnosci debet, quod quidquid Papebrocius de gemina Petri sub Claudio in Urbem profectione statuerit, non ideo Petrum Romae 25 annis pontificem sedisse cum vulgo agnoverit, sed quindecim tantum, integrumque adeo, ut ipse locutus est, decennium exorbitanti numero viginti quinque annorum subtraxerit. At si ita est, locutus ergo fuisset paulo aliter quam fecit clarissimus Pagius. Notam porro Baluzii, ad quam respiciebat, extat nostrae editionis col. 303, ad haec verba: per annos 25. Et ob eamdem, longe ante Pagium editiones Oxoniensis et Cantabrigiensis:

[Col. 0621B] »Ex hoc loco eos redarguit Baluzius, qui viginti quinque annos Petro assignant quibus Ecclesiae Romanae praesideret, et cum excussa sibi viderint omnia fere subterfugia, eo redacti sunt ut duplicem Petri profectionem in Romam comminiscantur, unam Claudii temporibus, principatu Neronis alteram, contra omnium fidem, qui de ea aliquid litteris mandarunt.«

Videantur nunc, si quid restat, Cuperus et Columbus suis locis: sed omnium maxime, quando in rei veritatem penitius inquirere libebit, docta mehercule et laboriosa clarissimi Frider. Spanhemii de temere credita Petri in urbem Romam profectione dissertatio, nec non illustris Salmasii tractatus de Primatu Petri.

Petrus Romam advenit. Vide de eo Petri adventu Scaligerum ad Novum Testamentum. TOLLIUS.---Scaligeri locus est ad istum Joh. XVIII, 31: . Ubi mirum quanta non [Col. 0621C] dicam confidentia, sed et sagacitate vir summus, cui nunquam noster innotuerat, id ipsum fere totidem verbis, quod noster olim dicturus erat, occupaverit sub finem in hunc modum: A Christi in coelum receptu ad quartum annum Neronis certo certius est Petrum Romam non venisse.

Et editis quibusdam miraculis qua virtute ipsius Dei, data sibi ab eo potestate faciebat. Melius ante omnia cum Aboensi editione distinxeris, et editis quibusdam miraculis quae virtute ipsius Dei, data sibi ab eo potestate, faciebat . . . . Quae hic autem secundo loco debeant miracula intelligi, ingenue dicam, non mihi constat. Sive quia quidquid Arnobius, Sulpicius Severus, Georgius Metochita, atque alii, de Petri miraculis apud Romanos patratis speciatim recitent, noster ad nil tale descendat; sed de quibusdam tantum meminerit generatim, editis quibusdam miraculis . . . . . . Sive postea, quoniam dum Arnobius et Sulpicius Severus nonnisi Simonis Magi de coelo in terram, orante Deum Petro, vel etiam Paulo, praecipitati, mentionem [Col. 0621D] faciunt, adjicit exerte Georgius Metochita fuisse in ejus praestigiatoris vestibulo canem catenae alligatum qui quosvis ad dominum injussu intrantes devoraret: voluisse autem aliquando Petrum ad Simonem Magum adire; tuncque jussisse cani, ut prior intraret, et voce humana Magistro de Petro pro foribus stante nunciaret: id vero confestim factum fuisse a cane, cunctis qui in aedibus erant obstupefactis. Sive tertio, quia cum ista miracula fabulam mere redoleant (unde et primum doctissimus Cuperus fabulam infra, tametsi altero probabilius, appellabit), Christus autem miracula longe alius naturae promisisset editum iri per apostolos, quaeque illi adeo ediderunt, imo quae et Patres edita esse ab apostolis crediderunt, sicut vel ex eorum homiliis et commentariis ad Acta apostolorum liquet: idcirco, inquam, admodum possibile sit, Cecilium nostrum respexisse potius ad aliqua melioris notae miracula tamquam Romae per Petrum facta, [Col. 0622A] quam ad modo recitata quae mendacii suspicione non carent. Sive denique, quod etsi Patres solis variorum miraculorum narrationibus fidem habere debuerint, saepius tamen quam par fuit, etiam fabulosis accommodaverint, uti eadem exempla plus satis ostendunt.

Verum enimvero, quaecumque demum miracula noster dicere voluerit, Patres certe, dum dubia, seu quis malit aperte fabulosa, pro veris sine malo dolo amplectebantur, eadem quoque, quod decuit, divinitus edita credebant. Nec aliter de vero miraculo Petrus in Actis, id est post celebrem illam pauperis cujusdam ab utero claudi sanationem: Viri Israelitae, quid miramini de hac re? aut quid intentos oculos in nos habetis, quasi propria potentia vel pietate effecerimus, ut hic ambulet? Per fidem in nomen Principis vitae hunc quem conspicitis ac nostis confirmavit nomen ipsius. Et Orosius similiter de cunctorum apostolorum miraculis: Pilatus . . . ad Tiberium imperatorem atque ad senatum retulit de passione et resurrectione Christi, consequentibusque [Col. 0622B] virtutibus, quae vel per ipsum factae fuerant, vel per discipulos ipsius in nomine ejus fiebant. Imo, prae caeteris omnibus testimoniis, praefatio Julii, ut aiunt, Africani in Historiam Abdiae apostolicam: Verum utrum magna apostoli ostendissent prodigia in populis, an minora, non haec fragilitati humanae sunt adscribenda, sed a nobis fideliter confitendum, quia operatur ea unus atque idem Dominus Jesus Christus, qui in eis per bonam voluntatem et sensus puritatem habitat.

Convertit multos ad justitiam. Locutio desumpta, ni fallor, ex ista Gabrielis ad Zachariam de Johanne Baptista, ut convertat . . . incredulos, vel, ut alii malunt, rebelles ad prudentiam justorum. Unde et erunt fortassis qui primo intuitu censeant justitiam nil hic esse aliud quam eam ipsam justorum prudentiam. Sed melius procul dubio quid nunc justitiae nomine intelligere oporteat, docet ex Lactantio et Sulpicio Severo Baluzius., col. 303.

[Col. 0622C] Deoque templum fidele, etc. Hoc est Christianorum corpus. Editio Oxon. et Cant. Optime.

Qua re ad Neronem delata. Ita hic agit Lactantius, ut bonam in eo fidem desiderem. Longe enim alia ratio fuit quam quae hic affertur. Facta namque persecutio ut incensae urbis invidia in Christianos derivaretur. Sed nec tempora congruunt: imo, ut paucis dicam, manifeste haec falsa sunt. TOLLIUS.---Recte sane, quibus Cornelius Tacitus et Sulpicius Severus lecti fuerint, visique magni, aut soli auctores, ad quos liceat attendere. Tacitus enim de Romae incendio ad annum U. C. 717, quo C. Lecanius et M. Licinius consules erant, disserens: Sed non ope humana, inquit, non largitionibus principis, aut Deum placamentis decedebat infamia, quin jussum incendium crederetur. Ergo abolendo rumori Nero subdidit reos, et quaesitissimis poenis affecit quos per flagitia invisos vulgus Christianos appellabat. Parique modo Sulpicius Severus: Abundante jam Christianorum multitudine, accidit ut Roma incendio conflagraret, Nerone apud [Col. 0622D] Antium constituto. Sed opinio omnium invidiam incendii in principem retorquebat, credebaturque imperator gloriam innovandae urbis quaesisse. Neque ulla re efficiebat quin ab eo jussum incendium putaretur. Igitur vertit invidiam in Christianos, actaeque in innoxios crudelissimae quaestiones, quin et novae mortes excogitatae (ut ferarum tergis contecti, laniatu canum interirent. Multi crucibus affixi, aut flamma usti; plerique in id reservati, ut cum defecisset dies in usum nocturni luminis urerentur). Hoc initio in Christianos saeviri coeptum. Ita igitur ambo. Sed vel inde primo plus satis liquet Cornelium Tacitum et Sulpicium Severum non esse in hoc negotio nisi pro uno et eodem homine numerandos, quod quae in Sulpicii verbis uncinulis inclusimus, singula totidem fere syllabis apud Tacitum, post illa quae ex ejus Annalibus descripsimus, legantur; quod ideo ante omnia observatum volumus, ne quis nos nunc temporis propter utrumque [Col. 0623A] gemina proprie credat auctoritate premi, non unica.

Postea vero, si maxime gemina urgeremur, certe agnoscet, scio, ipse Tollius nunquam potuisse hunc auctorem in Historiam Sacram Sulpicii Severi incidere, eamque legere. Quid ita? Quia nempe ipsemet Tollius hoc quidquid est operis ubique Lactantio adscribit, nec ignorat quo tempore fuerit conscriptum, nimirum, cum nondum Licinius saevire coepisset in Christianos, id quod anno demum aere Dionysii 320 aggressus est: nec quousque pariter Lactantius aetatem ad summum produxerit, hoc est ad annum circiter 326: nec postremo, post quem definite annum Historiam suam Sulpicius Severus absolverit, id est non ante quadringentesimum, consulibus Stilicone et Aureliano, octoginta ferme annis post mortem Lactantii. Sicque nulla hactenus in nostro Scriptore mala fides.

De Tacito autem, qui sub Adriano principe Annales suos exarabat, nae illum legere potuit noster Cecilius. Sed quid, si eum tamen nunquam viderit? aut [Col. 0623B] legerit quidem, verum ejus, cum oportuit, non meminerit? aut etiam legerit, probeque illius meminerit, quando ea de quibus agitur scriberet, verum alios sequi maluerit auctores? An, quidquid ex istis tribus dicatur, jure tandem bona fides desiderabitur in nostro, aut manifeste falsa erunt quae hic loci leguntur? Profecto dixerit cum viro docto qui volet, mihi, ut res esse video, religio est. Primum enim Suetonius, scriptor aeque, ac quisquam alius, gravis et idoneus, ita incensam fuisse a Nerone urbem Romam, et Christianos sub eo persecutionem passos esse commemoravit, ut non modo non utriusque eventus mentionem fecerit conjunctim in uno eodemque capite, vel prioris utique eventi alicubi ante posterius, et tamquam ejus quod posteriori occasionem praebuerit, ut contra posterioris capite decimo sexto meminerit in hunc modum: Afficti suppliciis Christiani, genus hominum superstitionis novae ac maleficae; prioris vero capite demum tricesimo octavo, his verbis: Sed nec populo [Col. 0623C] aut moenibus patriae perpercit. Dicente quodam in sermone communi. . Imo, inquit, , planeque ita fecit: nam quasi offensus deformitate veterum aedificiorum, et angustiis flexurisque vicorum, incendit urbem tam palam, et quae deinceps, Suetonio, ut breviter dicam, ne tantillulum quidem innuente in alterutro loco, Christianorum persecutionem natam esse ex illa Romae conflagratione; sed tradente solum generaliter in primo, Christianos afflictos fuisse sub Nerone, ut hominum genus novae ac maleficae, si Diis placet, superstitionis.

Deinde, quamquam in Latino Eusebii, vel potius Hieronymi Chronico, uterque casus diverso ordine recitetur, incendium tamen Hieronymus haud alio refert, quam ad annum 10 Neronis hac notula: Nero, ut similitudinem Trojae ardentis inspiceret, plurimam partem Romanae urbis incendit. Christianorum vero persecutionem quod spectat, illam ad annum demum [Col. 0623D] ejusdem Neronis 14, hacque adeo simplicissima narratione posteritati traditam reperimus: Primus Nero super omnia scelera sua etiam persecutionem inter Christianos facit, in qua Petrus et Paulus gloriose Romae occubuerunt: ut manifesto Hieronymus incendium et persecutionem tamquam res plane disjunctas retulerit, quasque nullam habuisse ad se invicem causae et effectus existimaret. Quod melius tamen haud dubie intelligemus, si nos jam a Latino, ut ita pergam dicere, Hieronymi Chronico ad Graecum Eusebii Chronicon, vel ejusdem etiam Eusebii Historiam Ecclesiasticam, in qua fuisse eum accuratiorem, quam in Chronico, viri eximiae eruditionis non injuria pronunciant, contulerimus, solius quippe Neronianae persecutionis mentionem in Chronico primum his verbis reperturi: , [Col. 0624A] . Quorum modo versionem sat idoneam ex Hieronymo describebamus. In Historia autem Ecclesiastica, . . . id est, interpretante Henrico Valesio, »Verum hoc unum adhuc illi deerat quod caeteris ejus in titulis adscriberetur, ut scilicet primus Romanorum imperatorum hostis christianae religionis diceretur fuisse . . . Sic igitur omnium divini Numinis hostium princeps et antesignanus Nero in ipsos apostolos saeviit«, absque ulla iterum incendii commemoratione, unde ista Neronis persecutio exarserit.

Praeterea, quid Orosius, quem utriusque cladis cum Hieronymo, et eodem quoque, quo Hieronymus, ordine, mentionem fecisse, certum est? An ei Nero ad persequendos fideles, ut incensae Urbis invidia in Christianos retorqueretur, prorupit? Minime gentium, sicut omnibus, quibus vel semel caput septimum libri septimi fuerit lectum, constabit; ubi nempe Orosius post longam Neronianorum facinorum enumerationem (et in quorum extremo agmine [Col. 0624B] urbis Romae incendium ante omnia, tum imperata senatui vis ingens sestertium ad expensas, mox plurimorum Senatorum spoliatio, dehinc omnium negotiatorum expilatio, proxime autem permultorum ex iisdem senatoribus caedes, dein porro integri fere equestris ordinis destitutio, ac denique matris, fratris, sororis, uxoris parricidia, caeterorumque omnium cognatorum et propinquorum jugulatio comparent et recensentur) statim subjungit: Auxit hanc molem facinorum ejus temeritas impietatis in Deum. Nam primus Romae Christianos suppliciis et mortibus affecit, ac per omnes provincias pari persecutione excruciari imperavit; ipsum quoque nomen extirpare conatus, beatissimos Christi apostolos, Petrum cruce, Paulum gladio occidit; Orosio proinde totam Christianorum persecutionis causam culpamque ita aperte soli Neronis in Deum impietati assignante, ut si quis ex rerum serie, quam post illum exhibuimus, conficere vellet, Christianos fuisse secundum Orosium ad vertendam in eos combustae [Col. 0624C] Urbis invidiam a Nerone vexatos, posset idem simili, imo meliori jure, illuc quoque Neronis parricidia trahere; de quibus scilicet propior in dicta Orosii mentio fit.

Adhaec, dum de causa, propter quam Nero Christianos persecutus est, Tacitus et Orosius a se invicem tam diversi abeunt, alio etiam Pseudo-Hegesippus lectores suos ducit, Neronem quippe idcirco adversus Christianos insurrexisse, tradens quod Petrus et Paulus, Christianorum doctores, virtute suorum operum Neronem sibi adversum fecissent; hoc est, ut postea loquitur, Simonem Magum imperatori utilem et reipublicae necessarium, sustulissent.

Postremo, quod magis est, e Theodoro Metochita, Nero longe etiam ante Romae incendium Christianos fuerat insectatus. Accidit enim ea clades C. Licanio et M. Licinio consulibus, ait Tacitus, quo tempore, monente Suetonio, Nero annum aetatis agebat 27. Atqui, secundum Theodorum Metochitam, post Claudium Nero . . . imperium 14 annos tenuit. [Col. 0624D] Et hic impurissimus , , annos septemdecim natus, primus persecutionem inchoavit. Nec quisquam tamen hactenus, quod noverim, bonam horum omnium fidem (Suetonii dico, Eusebii, Hieronymi, Orosii, et sic de caeteris) desiderare se in hoc negotio testatus est.

Quae cum ita sint, absit ut eam magis huic Auctori deesse suspicari velimus, multoque minus affirmare; quamquam fieri quidem facile queat ut non mala fide malas merces ab aliis acceperit, easdemque postea uti bonas in hoc ipso opere exposuerit. Quid plura? Deliros et deliramenta ipsemet strenue explodit sub finem hujus capitis. Et initio quinquagesimi secundi: Quae omnia, inquit, secundum fidem scientium loquor, (et) ita ut gesta sunt mandanda litteris credidi, ne aut memoria tantarum rerum interiret, aut si quis historiam scribere voluisset, non corrumperet [Col. 0625A] veritatem, vel peccata illorum adversum Deum, vel judicium Dei adversus illos reticendo. Ecquis vero meliora bonae fidei indicia in ullo Auctore requirat?

At enim tempora non congruunt, instat vir clarissimus. Esto vero, inquio ego. Num id perpetuo certum et indubitatum est argumentum malae fidei, nec quandoque etiam non voluntariae ? Omnino, haud minus posterioris, quam prioris. Sed praeterea, non convenire tempora, cur dabimus? cum ne quidem quid ista sibi velit objectio divinemus, et inde alias videantur non male congruere, quod quae hic quatuor ad doctrinam temporum pertinentia a nostro Cecilio ponuntur (Petrum, quando jam Nero imperabat, Romam venisse; eumdem postea multos ibi ad justitiam convertisse; Neronem deinde primum omnium post Ecclesiam semel constitutam persecutum esse Dei Servos; denique servos Dei Petrum et Paulum fuisse Neronis jussu in ea persecutione interemptos), haud solum isto pacto inter se cohaereant quotquot [Col. 0625B] sunt, verum singula insuper talia sint ut nullum ex iis ulli anno certo alligetur ab auctore, possintque adeo, servata dicti ordinis ratione, tam bene, si sit opus, cum hoc, quam cum illo anno connecti, id est, verbi gratia, Petri in urbem Romam adventus cum anno 4 imperii Neronis, si a Christi in coelum receptu ad quartum annum Neronis certo certius sit, Petrum Romam non venisse, quod olim ponebat Josephus Scaliger; tunc quippe Petrus belle huic Scriptori, cum jam Nero imperaret, Romam advenerit, vel cum primo utique Neroniani imperii, si secundum recentissimam Pagii sententiam, primus Petri in urbe Roma sedentis annus cum primo imperantis Neronis inchoandus est, quia tunc quoque egregie a nostro: Cum jam Nero imperaret, Petrus Romam advenit, scriptum fuerit. Uno igitur verbo, ni, exempli causa, luce meridiana clarius ostendatur, Petrum nunquam fuisse Romae, quod non videtur contendere Tollius, vel nullam unquam extitisse sub Nerone persecutionem, [Col. 0625C] quod Tollius non negat, aut Petrum et Paulum nunquam esse sub illa martyrio affectos, quod a nemine, opinor, potest probari, tempora, meo judicio, congruent semper hic loci, quantum satis est.

Damnata vetustate. Non ut vetustate simpliciter, et, quod aiunt, sine addito: sed ut vetustate erroris, quomodo locutus est alicubi S. Cyprianus. Atque ita superiori saeculo Majores nostri, damnata vetustate errorum Ecclesiae Romanae, ad eampse religionem novam, de qua modo noster Cecilius, transiverunt. Eant ergo, qui nos Majoresve nostros damnasse vetustatem clamitant. Habemus, quorum exemplo, plaudentibusque purioris Ecclesiae Patribus, gloriemur esse Novatores, Novatorumve filii [* 1Kb] .

Ut erat execrabilis . . . . . tyrannus. Sic cap. IV, execrabile animal Decius, de imperatore Decio.

Ac nocens. Nil leve, nunc quidem, hoc epitheto significari jam monuimus; nec immerito, liceat dicere. Nam praeterquam tyrrano, et omniuam tyranno, et omnium forte [Col. 0625D] tyrannorum maximo Neroni tribuitur, praecedit de eodem elogium alterum execrabilis, id est omnium elogiorum odiosissimum. Et denique: Nec tamen, ait Cicero, ut hoc fugiendum est (eloquentiam scilicet ad bonorum pestem perniciemque convertere), item habendum est religioni, nocentem aliquando, modo ne nefarium impiumque, defendere. Quo ex loco cum nocentem quandoque de nefario et impio apud Romanos dictum esse, nemo non videat, et apud nostrum toties impii, impiae manus, sacrilegi, et similia de Persecutoribus occurrant, quid clarius quam hic nocens idem esse atque nefarius, impius, sacrilegus? En tamen, quominus dubites, elegantissimum Martialis epigramma, ubi apertissime eadem vox impium [Col. 0626A] et sacrilegum, quasi dicas insigniter nocentem, indigitat. Lege modo:

   DE PISCIBUS BAJANIS.
Bajano procul a lacu monemus,
Piscator, fuge, ne nocens recedas.
Sacris piscibus hae natantur undae,
Qui norunt dominum, manumque lambunt
Illam, qua nihil est in orbe majus.
Quid, quod nomen habent et ad magistri
Vocem quisque sui venit citatus.
Hoc quondam Lybis improbus profundo
Dum praedam calamo tremente ducit,
Raptis luminibus repente caecus
Captum non potuit videre piscem,
Et nunc sacrilegos perosus hamos,
Bajanos sedet ad lacus rogator.
At tu, dum potes, innocens recede,
Jactis simplicibus cibis in undas,
Et pisces venerare dedicatos.
(Mart., Ep. lib. IV, ep. 30.) [Col. 0626B] Quare sint igitur quoque, c. 1: Nocentes animae, quas, qui justos excarnificaverunt, coelestibus plagis et cruciatibus meritis profuderunt, animae impiae et nefariae quae, nec verum Deum, nec ejus servos veneratae sint; itemque, c. XLIX: Nocens spiritus quem Maximinus detestabili mortis genere efflavit, spiritus impius et sacrilegus.

Excidendum. Editio Oxoniensis et Cant., excindendum. Sed stare manuscripti codicis lectio optime potest. Vide Columbum, col. 394.

Delendamque justitiam. Quid jam noster proprie per justitiam intelligat interpretatur capite sequenti his verbis: Postquam vero ad persequendum justum populum, etc., quin et istis capitis IV: Extitit post annos plurimos execrabile animal Decius, qui vexaret Ecclesiam. Quis enim justitiam, nisi malus, persequatur? Justitia itaque hic loci Ecclesia est, seu justus populus, quem et mox, hoc ipso capite, populum Dei et servos Dei appellari videbis. Norunt rhetorum filii, qua orationis figura scelus pro scelesto homine, et similia [Col. 0626C] sexcenta quotidie in quibusvis auctoribus offendantur. Sed hic quidem vix ullum, opinor, isto Petri exemplo aptius est: Coelos novos ac terram novam secundum promissum ejus expectamus, in quibus justitia habitat; quippe cum ibi quoque justitia, ut verba jacent, nil aliud sit quam justus Dei populus. At nunc ubinam, si non consummatam, tentatam saltem fuisse dicemus istiusmodi justitiae deletionem a Nerone? An Romae solum, cum doctissimo Dodwello in dissertationibus Cyprianicis? Aut num vero ubique per imperium romanum, cum eruditissimo pariter Pagio, in sua Annalium Baronianorum critica? Omnino, quin noster, ex Pagii sententia, ubique per omnes imperii romani provincias dicere voluerit non dubitamus; ob hanc scilicet orationis seriem: Qua re ad Neronem delata, cum animadverteret, non modo Romae, sed ubique quotidie magnam multitudinem deficere a cultu idolorum, et ad religionem novam, damnata vetustate, transire, ut erat execrabilis ac nocens tyrannus, prosilivit [Col. 0626D] ad excidendum coeleste templum, delendamque justitiam. Ubi enim terrarum excidendum videri debuit Neroni templum coeleste, delendaque justitia, quam ubi magnam quotidie multitudinem a cultu idolorum deficere intelligebat, et ad religionem novam, damnata vetustate, transire? Atqui, secundum nostrum, Nero id non modo Romae, sed ubique quotidie accidere animadvertebat. Et ubique igitur, non Romae tantum Nero, secundum eumdem, prosilivit per sua edicta, et per praefectos ad delendam justitiam.

»Sed enim, inquit Dodwellus, non aliorum certe christianorum illa potuit esse persecutio quam eorum qui Romae versarentur. Nam utcumque iniquos persecutores existimemus, qui Roma aberant, in illos nulla erat vel specie tenus verisimilis ratio cur intentaretur urbis incendium. Aliam itaque persecutionem comminiscantur necesse est quam illam, cujus meminit Tacitus, si quos alios praeter quam Romae christianos in ea passos comminiscuntur. At quo [Col. 0627A] illam tandem idoneo testimonio fuisse confirmabunt.«

Verum ecce, ut hinc merito exordiar, quae Pagius ad ista nuperrime responderit: »Dodwellus, inquit, num. 11, immo 13, Dissertationis Cyprianeae 11, agnoscit quidem ingentem multitudinem in persecutione Neroniana passam, sed eorum tantum christianorum qui Romae versabantur; cum qui Roma aberant in illos nulla esset vel specie tenus verisimilis ratio cur intentaretur urbis incendium. Sed levis haec ratio. Nero quippe, non vero christiani, auctor incendii; ideoque edictum non tantum ad christianos Romae agentes vexandos, sed ad universam sectam per imperium romanum abolendam emissum, ut ex his Lactantii, lib. de Mortibus persecutorum, c. 2, verbis intelligimus: Cum animadverteret (Nero) non modo Romae, sed ubique quotidie magnam multitudinem deficere a cultu idolorum . . . prosilivit ad excindendum coeleste templum, etc. Haec itaque persecutio non localis, sed universalis fuit. Nec [Col. 0627B] refert, quod Tacitus de iis quae in provinciis adversus christianos gesta sermonem non habeat, cum Suetonius in Nerone, c. 16, persecutionem ad urbem Romam non restringat. Affecti suppliciis Christiani, genus hominum superstitionis novae ac maleficae, inquit, Suetonius.« Haec ergo et totidem verbis Pagius in dicta Critica, suo loco.

Immo, cum subjectam inscriptionem Gruterus inter alios, et Josephus Scaliger, ipse tamen de ejus sinceritate dubitans, protulerint, eamdemque ille in ruinis pagi Marquesiae, in Lusitania, hic vero in Hispania, loco Pisvergae vocato, extare monuerint:

NERONI CL. CAIS. AVG. PONT. MAX. OB. PROVINC. LATRONIB. ET. HIS. QUI NOVAM GENERI. HVM. SVPERSTITION. INCVLCAB. PVRGATAM;

[Col. 0627C] vel ut Scaliger edidit:

NERONI CLAVDIO CAESARI AVG. PONT. MAX. OB PROVINCIAM LATRONIBVS ET HIS QUI NOVAM GENERI HVMANO SVPERSTITIONEM INCVLCARANT PVRGATAM.

Pagius superioribus contra Dodwellum argumentis non contentus, haud simpliciter praeterea Scaligeri de dicta inscriptione dubitationem in eo vanitatis arguere, quod nullam plane Scaliger suae suspicionis rationem in medium attulerit; sed contendere simul nunquam etiam cum fundamento posse afferri. Quin et idem alibi observare, in illa sine dubio inscriptione [Col. 0627D] generalem, quam posuit, Neronis in omnes ubique christianos crudelitatem idcirco tangi, quod ibi christiana religio, quemadodum et a Suetonio recens citato, et in antiqua inscriptione Diocletiano dicta, superstitio appelletur; et ex ea itaque deducendum non tantum in Hispaniis ejusmodi de prostrata Christi religione tropaea fuisse erecta; sed et in aliis provinciis similiter factitatum esse. Praesertim cum Orosius (libro, ait Pagius, IX, verum septimo dicendum erat, c. 7, videndumque alias cur subjecta ab ipso Orosii verba tantopere a vulgatis editionibus initio et in fine differant) de Nerone scripserit: Denique omnibus flagitiis suis hoc etiam addit, quod primus Romae Christianos suppliciis et mortibus affecit, ac per omnes provincias persecutione excruciari imperavit, ipsum quoque nomen extirpare conatus, beatissimos apostolos Petrum cruci affixit, Paulum capite gladio secuit. Ubi etiam denuo Pagius pro clausula: [Col. 0628A] »Quod martyrium, ait, anno sequenti contigit; ideoque persecutio, quae hoc anno Romae coepit, intra illud tempus in alias provincias propagata: ni, quod verisimilius, edictum in omnes statim provincias missum fuerit.«

Et nos jam, ut de nostro quoque aliquid cunctis istis addamus (quatenus nimirum valide confirmant, Neronem ad excidendum ubique Dei populum prorupisse), ideo minus habere Dodwellum, quae iis regerat, arbitramur, quod, dum pugnat, nullam vel specie tenus verisimilem fuisse rationem cur Christiani, qui Roma aberant, urbis incendio arguerentur, secure ille ob Taciti auctoritatem ponit, primo id incendii Neronianae Christianorum persecutioni praevisse, deinde autem eidem simul vexationi occasionem dedisse. At praeterquam hujus scriptoris hypotheses manifesto ab illis Taciti diversae sunt, multa paulo ante e Suetonio, Hieronymo, Orosio, atque aliis, adduximus, quae vel Neronis persecutionem incendio anteriorem faciunt, vel posteriorem quidem, sed [Col. 0628B] quam ab illo ortam non dicunt. Et, ut maxime anteriorem fuisse non contendamus, haud videmus, fateor, quinam pulchre et perspicue ostendere quisquam valeat, impossibile esse, ut post Romae incensionem Nero fideles ubique per imperium romanum solo christianismi nomine fuerit persecutus; aut si non solo, Romae tandem ut incendii reos, propter Taciti testimonium, ubique vero, et re nata, tamquam homines malefice superstitioni addictos, propter alia aliorum loca, licet reapse utriusque culpae insontes. Prorsus uti Susis Mardochaeum ob neglectum salutationis officium, omnes autem Judaeos, occasione data, per centum et viginti septem provincias imperii Assueriani tamquam hominum nationem, qui leges ab omnium gentium legibus alienas haberent, neque regiis parerent edictis, Aman Assueri nomine decreverat interfici.

Notandum sedulo, quod superest, nostrum quidem de Nerone, Prosilivit ad excidendum coeleste templum, delendamque justitiam, dicere; neutiquam vero, excidit, [Col. 0628C] vel delevit. Voluit enim revera excidere et delere. Imo, ut cum Orosio loquar, ipsum quoque nomen extirpare conatus: sed frustra; quae et sors postea Diocletiani, nisi suum fortassis finem Nero in illa assecutus sit Provincia, de qua allatae superius inscriptiones meminerunt. Videant qui nuperrime numismatibus et similibus inscriptionibus de Haeresi, quam vocant, extincta gloriati sunt, annon incassum quoque ad excidendum coeleste templum prosiliverint.

Et primus omnium (Nero) persecutus Dei servos. Rotunde dicam. Nil minus verum, si res ipsa spectetur, et ad singularia, qualia hic scriptor subjicit, exempla attendamus. Cur illi enim Nero primus omnium, non dico cum Eusebio imperatorum, nam id noster nuspiam addidit, vel innuit; sed primus omnium simpliciter, adeoque hominum, Dei servos persecutus est? Quia, ut habetur in sequentibus, Petrum cruci adfixit, et Paulum interfecit. Atqui longe antea, [Col. 0628D] sub Tiberio, Herodes Antipas Joannem Baptistam iniquissime decollaverat; et sub eodem, vel, ut alii volunt, sub Caligula, Judaei Stephanum lapidibus obruerant: sub Caligula autem, vel, ut rursus aliis placet, sub Claudio, Jacobus, Joannis frater, ab Herode Agrippa fuerat interfectus, et Petrus conjectus in vincula. Imo, si a singularibus istis quorumdam fidelium martyriis, aut vexationibus ad generaliores Ecclesiae persecutiones transierimus, Tiberii, vel Caligulae certe, si quis cum vulgo malit, principatu, ipsoque die quo Stephanus ille protomartyr lapidatus est, Facta est, ait Lucas in Actis (cap. VIII, 1), persecutio magna adversus Ecclesiam quae erat Hierosolymis, et omnes dispersi sunt per regiones Judaeae; et Samariae praeter apostolos: unde Georgius Syncellus ad annum mundi 5537, Divinae vero Incarnationis 37, imperantis autem Tiberii 20 aut 21: Hoc anno, inquit, persecutione in Ecclesiam excitata, fidelium plerique [Col. 0629A] dispersi sunt, ad quos, fidelium in dispersione constitutorum praefixo titulo, Catholicam Epistolam Jacobus frater Domini scripsit. Quid quod perillustri Cupero, itemque Lipsio ad Taciti Annales, videntur non immerito Christiani, qui sub Claudio Romae degebant, Judaeis illis accensendi, qui a Claudio male habiti sunt, id est, quos Claudius, Luca (Act. Apost. XVIII, 2) et Suetonio testibus Roma coegit excedere. Cur ergo utrumque motum Cecilius noster non numeravit inter persecutiones, nec aliter tandem in speciem de Nerone locutus, quam cum de eodem Sulpicius Severus. »Qui, non dicam, inquit, regum, sed omnium hominum, et vel immanium bestiarum sordidissimus, dignus exstitit, qui persecutionem in Christianos primus inciperet.« Nempe quod hic auctor »nequaquam imperatorum aliorumve qualescumque persecutiones, eorumque poenas jam inde ab Ecclesia post Christi Assumptionem constituenda exponere fuerit aggressus:« sed tantum »a principio, ex quo est Ecclesia constituta.« Ex hoc autem secundo [Col. 0629B] Ecclesia Christiana haud ante constituta fuisse censenda est quam postquam, apostoli per annos 25, usque ad principium Neroniani imperii per omnes provincias ac civitates fundamenta Ecclesiae miserunt. Et nostro igitur scriptori Nero optime, caeteris caeterorum persecutorum per illos 25 annos vexationibus de industria praetermissis, dicitur primus omnium Dei servos persecutus. Supple, post Ecclesiam semel constitutam. Vin'auctoritate, quae nostra sit major, urgeri? Extat apud Augustinum de Civitate Dei, libro XVIII, caput 52, cum hoc lemmate: »An credendum sit, quod quidam putant, impletis decem persecutionibus quae fuerunt, nullam superesse, praeter undecimam, quae in ipso Antichristi tempore sit futura.« Lege illud: et an aliud quam quod jam monuimus, opus sit facto, tecum cogita, cum ad haec veneris: »Primam (persecutionem) computant a Nerone . . . . Sed . . . quid . . . qui hoc sentiunt, dicturi sunt de persecutione, qua ipse Dominus crucifixus est? In [Col. 0629C] quo eam sunt numero posituri? Si autem, hac excepta, existimant conputandum, tamquam illae numerandae sint, quae ad corpus pertinent, non qua ipsum caput est appetitum et occisum, quid agent de illa, quae postea quam Christus ascendit in coelum, Hierosolymis facta est, ubi beatus Stephanus lapidatus est, ubi Jacobus, frater Joannis, gladio trucidatus est, ubi Apostolus Petrus ut occideretur inclusus est, et per Angelum liberatus; ubi Saulus, qui postea Paulus factus, vastabat Ecclesiam; ubi ipse quoque jam fidem quam persequebatur evangelizans, qualia faciebat est passus, sive per Judaeam, sive per alias gentes, quacumque Christum ferventissime praedicabat? Cur ergo eis a Nerone videtur ordiendum, cum ad Neronis tempora inter atrocissimas persecutiones, de quibus nimis longum est cuncta dicere, Ecclesia crescendo pervenerit? Quod si a Regibus factas persecutiones in numero existimant esse debere, Rex fuit Herodes, qui etiam post ascensum Domini gravissimam fecit.« Hactenus ergo Augustinus.

[Col. 0629D] Et primus omnium (Nero) persecutus Dei servos, Neque enim illud verum est, quod illi Martyrologiorum Menologiorumque consarcinatores putant, tam multos imperatorum fuisse persecutores. Qui scripsit sub Constantino Lactantius, paucos ante Diocletianum in eo persecutorum albo recensuit: Nerorem duntaxat, Domitianum, Decium, Valerianum, atque Aurelianum. Convenitque, pro aetate sua, cum Lactantio Tertullianus; nec enim alios ille ante se quam quos Lactantius persecutores imperatores agnoscit, Neronem atque Domitianum. DODWELLUS.

Petrum cruci adfixit. Hoc in Petro supplicii genus Joannes, c. XXI, 19, confirmare videtur, respiciens ad Christi verba, . Alias enim , genus mortis significari non poterat, sed quidem in carcerem et vincula conjectio; etiam absque capitali supplicio. TOLLIUS.---Et Paulum interfecit. Tria sunt, [Col. 0630A] ob quae non injuria videri possit scriptum quondam fuisse, et Paulum gladio interfecit. Unum, quod Paulum gladio periisse, collo scilicet deciso, communis sit Veterum sententia. Alterum autem, quia cum noster oratorias leges calluerit, et in antecedentibus martyrium Petri memorans instrumentum simul martyrii nominaverit, Petrum cruci affixit vix potuerit non continenter, et Paulum gladio interfecit, subjicere. Praesertim, cum ex ejusmodi regulis apud Sulpitium Severum legamus: Paulus ac Petrus capitis damnati, quorum uni cervix gladio desecta, Petrus in crucem sublatus est; parique modo apud Orosium: (Nero) beatissimos Christi apostolos, Petrum cruce. Paulum gladio occidit; rursumque itidem apud Pseudo-Hegesippum: Alter cruce, alter gladio necatus est; Graece autem apud Theodorum Metochitam: , . Tertium denique, quoniam tantum abest ut Latinis Patribus interficere, vel interfici, curta locutione specialiter et proprie decollare, vel decollari [Col. 0630B] significent, ut ii contra quandoque, verbi gratia, interficere breviter, pro crucifigere posuerint, nonnunquam autem interfici, pro praecipitari in flumen, et mergendo necari. Tertullianus de Synagoga, quae Christum, quod omnes norunt, securi non feriit, sed crucifixit: Omnis, inquit, Synagoga filiorum Israel eum (Jesum) interfecit, dicentes ad Pilatum, et quae sequuntur. Latinum vero Eusebii Chronicon de Quirino martyre, quem totum, hoc est, non prius decollatum, ethnici in fluvium praecipitarunt, et hi postea vel illi mergendo interemerunt. »Quirinus, episcopus Sciscianus, pro Christo gloriose interficitur. Nam manuali mola ad collum ligata, e ponte praecipitatus in fluvium diutissime supernatavit, et cum spectantibus collocutus, ne suo terrerentur exemplo, vix orans, ut mergeretur obtinuit.« Cogitent interim eruditi, ni molestum est, an hoc ipso, quod ita interficere in crucifigendi et submergendi significatione, manante nimirum a generali, qua pro occidere et e [Col. 0630C] medio tollere ponitur, usurpatum invenimus, non potuerit quoque hic auctor, neglectis rigidioribus oratorum praeceptis, interfecit, sine ulla gladii mentione, de Paulo securi caeso adhibere.

Nec tamen abiit impune. Simili phrasi noster infra de sene Maximiano: Quia semel abiit impune, etc. initio cap. 33.

Respexit enim Deus vexationem populi sui. Pauci, credo, alludi hoc loco ad istum Exodi cap. III, 7: Vidi, vidi afflictionem populi mei, si non jam ex sese intellexerunt, nunc a me admoniti negabunt. Eo magis quod, cum olim 70 Interpretes Hebraea verba reddiderint, , Beza superiori saeculo illorum tralationem (Act. VII, 34), expresserit in hunc modum: Vidi, vidi vexationem populi mei, quae et forsan veteris editionis Italae versio erat. Extare certe etiamnum pluribus locis vexationis vocem in Vulgata, durioreque sensu, quod magis est, hoc est, pro graviori afflictione et persecutione, nemo nisi injuria dubitaret. Nam apud Jeremiam, [Col. 0630D] cap. XXIX, 18, v. c. de Sedecia ejusque principibus, Dabo eos, inquit Dominus, in vexationem afflictionemque omnibus regnis terrae. Sicque alibi apud nostrum, vel Sulpicium saltem Severum, ne de aliorum testimoniis sim sollicitus, vexatio et vexationes, pro persecutionibus; itemque vexare et vexari, pro persequi, aut. persecutionem pati. Sulpicius etenim ipse quoque, lib. I Hist. Sac.: »Visum est mihi, ait, non absurdum, cum usque ad Christi crucem apostolorumque actus per sacram Historiam cucurrissem, etiam . . . . . excidium Hierosolymae, vexationesque populi Christiani,« etc., decem, quas vocant, persecutiones intelligens. Unde postquam, libro II, de singulis dicere aggressus, et ad quartam usque progressus, Quarta, inquit, sub Hadriano persecutio numeratur, moxque similiter de quinta: Sub Aurelio, Antonini filio, persecutio quinta agitata; sextam deinde vexationis nomine, tamquam prorsus synonymo, indigitat his verbis: [Col. 0631A] Sexta, Severo imperante, Christianorum vexatio fuit. Vexationis alias vocabulum in ista Tertulliani oratione morbum significare non ignoramus: »Plerosque hoc opus (exomologeseos) ut publicationem sui aut suffugere, aut de die in diem differre praesumo, pudoris magis memores quam salutis; velut illi qui in partibus verecundioribus corporis contracta vexatione, conscientiam medentium vitant.« Sed quid cuique loco conveniat attendendum. Et de caetero, quin in eo, qui nobis vere prae manibus, noster vexationem populi sui passivo sensu, pro vexatum suum populum, idque de Ecclesia Dei christiana dixerit, nullus ambigendi locus est, tam ob haec verba cap. 4: Extitit enim execrabile animal Decius qui vexaret Ecclesiam, et ista simul Jeremiae cap. XXXI, 33: Ero eis in Deum, et ipsi erunt mihi in populum, quae certissime ad novi foederis fideles pertinent, quam quod de alia quavis interpretatione, non dicam cogitare, sed vel somniare, foret absurdissimum. Et sic supra passive quoque: Quos metus comprehensionis [Col. 0631B] ejus in fugam verterat, pro Quos, eo comprehenso, metus in fugam egerat.

Dejectus itaque fastigio imperii. Cave, ne ob proxime sequentia, ac devolutus a summo tyrannus impotens. legendum hic pariter necessario credas, Dejectus itaque e fastigio imperii. Saepius enim post id verbi in melioribus Auctoribus latinis praepositio de, vel ex, eleganter relicta est subaudienda. Cicero in oratione pro Muraena: His hoedinis pelliculis praetura dejectus est; et 2 in Verr.: Pollicitus est quantum vellent pecuniae, si me aedilitate dejecissent. Ibidem alio loco, dejicere honore reperies, uti et apud Livium plus semel.

Nusquam repente comparuit. Fabulae. Miror autem Christianos veteres tam splendide mentiri solitos, quorum mendaciorum si contexere catalogum luberet, tota iis plaustra impleri possent, atque una cum Sibyllinis carminibus ad anus vetulas mitti. TOLLIUS.---Licet quae hic et proxime quoque de Nerone, [Col. 0631C] non a nostro solum Cecilio, sed a quibusdam praeterea Christianis, ejus, uti nil ponere vetat, aequalibus dicuntur, talia sint ut ea ego sine mora fabulosissima esse, viro docto concedam; vellem nihilominus acrem istam in nostrum caeterosque antiquiores ecclesiasticos Scriptores censuram non strinxisset, aut in aliam saltem occasionem magis opportunam distulisset. Nam nunc quidem, si non undique, haud parum tamen tam nostri, quam quorumvis insuper veterum Christianorum candorem honoremque tuetur insignis Taciti locus, quem Columbus ex libro II Histor. cap. 8 adduxit. Res tota, quoniam non indigna est quae paulo accuratius explicetur, sic habet.

Ex hoc scriptore, Nero, seu, ut verius dicam, Neronis a sese interfecti cadaver nusquam repente comparuit, ut ne sepulturae quidem locus in terra tam malae bestiae apparerat. Eaque reapse et unice ipsius sententia. Contra autem, ex illis quibusdam, quos perstrinxit, Christianis, non Neronis cadaver jam extincti, sed Nero ipse vivus vidensque nusquam repente [Col. 0631D] comparuit, et certum in locum translatus, vivus ibi reservatus est. Tacitus vero in laudata Pericope: Sub idem tempus, ait (facta non longe ante mentione sacramenti Othonis, quod uterque exercitus, hoc est, unus Vespasiani, alter Muciani, octavo circiter mense ab obitu Neronis acceperant), Achaia atque Asia falso metu exterritae, velut Nero adventaret, vario super exitu ejus rumore, eoque pluribus eum vivere fingentibus credentibusque. Quare primum omnium, ex Tacito, post Neronis mortem sparsi fuerunt varii super illa rumores, unusque aliquis inter caeteros hujusmodi, ut si cui ejus occasione vivere adhuc Neronem fingere liberet, posset facile apud multos fidem invenire. Deinde, qui id fingerent, octavo, plus, minus, mense, quam obierat, inventi sunt. Tertio, complures simul reperti, qui non modo fabulam non respuerent et confutarent, sed fide adeo bona admitterent, ut miserrime exterrerentur, velut Nero [Col. 0632A] adventaret. Et denique, qui rem ita tum finxerunt et credere coeperunt, ii duplici de causa nequaquam Christiani, verum manifeste ethnici erant. Una, quoniam multorum quidem ex ethnicis interesse poterat fingere, Neronem fuisse adhuc superstitem, non vero pariter Christianorum. Altera autem, quia Tacitus in allato loco nullam plane Christianorum mentionem facit, sed Achaiae tantum et Asiae, in quibus plures Neronem post ejus exitum vixisse finxerint, crediderintque: unde palam nonnisi ethnicos debere intelligi colligendum est. Quae cum ita sint, ubi jam noster, oro, vel deliri, de quibus mox loquetur, Christiani tam splendide mentili sunt?

Omnino si, ut decet, de fictionis auctoribus ante omnia quaestio est, nulla istius culpae portio vel in hunc, vel in illos conjicienda: sed, ut liquet, ethnicis imputanda tota quanta est. Sin autem postea de fide, quae fictioni habita, creditam certe; quin et cum insigni valde admissam fuisse eam fabulam a delirantibus nostri Cecilii Christianis agnoscimus. [Col. 0632B] Sed primo, noster nec fictionem, nec admittebat; credensque, uno verbo, Neronis semel defuncti cadaver nuspiam apparuisse, negabat alias, tam Neronem nunquam priore Christi saeculo obiisse, quam eum adhuc saeculo quarto alicubi terrarum superfuisse, adeo, dum utrumque negaret, ab omni splendido mendacio alienus, ut pro ipsissima veritate contra vanas naenias pugnaret. Secundo vero, quod ad ejus aequales utriusque fabulae defensores, eorum sane causa longe minus favorabilis. Sed tamen quod octo fere post Neronis obitum mensibus plures in Achaia et Asia ethnici, nimia quidem credulitate, sed nulla utique egregie mentiendi deliberatione, Neronem adhuc vivere, in animum inducebant, (id enim, puto, mentiri nullo pacto voluissent, ut falso dehinc metu exterrerentur) quidni ita quoque ejus aetatis Christiani, et inde alii, in animum induxerint? Per errorem, inquam, potius quam vera ipsorum culpa. Credulitas error est magis [Col. 0632C] quam culpa, scribebat olim Plancus Ciceroni, et quidem in optimi cujusque mentem facillime irrepit; ut vel hic, ubi de Christianis sermo est, cavere sedulo oporteat, ne illos splendide mentitos esse dicamus. Et quanto igitur amplius, ubi de isto auctore agitur? Qui cum fictionem, fictionisque appendicem sannis exceperit, id unum evidenter peccavit quod ei prae caeteris rumori fidem super Neronis exitu putaverit adhibendam, qui olim Neronem nusquam subito comparuisse sparserat in vulgus, quemque de Neronis cadavere sine dubio intelligendum ethnici, quorum intererat aequivocatione abuti, ad Neronem ipsum paulo post ejus mortem quasi etiamnum vivum retulerant, et Christiani postea eorum exemplo aliis de causis. Adde quod, cum etiam Romae, e Suetonii loco plene mox describendo, non defuerint, qui vel post Neronis funera modo ejus imagines praetextatas in Rostris proferrent, modo edicta, quasi viventis et brevi magno inimicorum malo reversuri, haud possent illi aliter Neronem in vivis adhuc esse dicere, [Col. 0632D] quam una affirmando, eum, dum more majorum puniendus quaereretur, derepente evanuisse, et justa, quae nativo Neronis corpori soluta fuisse putarentur, nonnisi supposititio facta esse: neque porro talia affirmare, quin viventibus victurisque postea Christianis plus aequo facilioribus tales de Nerone fabulas credendi asserendique occasionem darent, quales in hoc capite noster ponit, aut oppugnat.

Ut ne sepulturae quidem locus in terra tam malae bestiae appareret. Contra Suetonium, qui docet eum funeratum fuisse impensa ducentorum millium. Ed. Ox. et Cant.

Ita dictae editiones e Baluzio, ut videre est supra, col. 304. Neque vero negandum quin Suetonius in Nerone, sub finem capitis 49, et initio quinquagesimi disertissime habeat: »Nihil prius ac magis (Nero) a comitibus exegerat quam ne potestas cuiquam capitis sui fieret; sed ut quoquomodo totus [Col. 0633A] cremaretur. Promisit hoc Seius, Galbae libertus . . . Funeratus est impensa ducentorum millium stragulis albis auro intextis, quibus usus kalendis Januarii fuerat. Reliquias Aegloge et Alexandra nutrices cum Acte concubina gentili Domitiorum monumento condiderunt, quod prospicitur e campo Martio impositum colle hortorum;« nec quin pariter initio quinquagesimi septimi legamus: »Obiit secundo et trigesimo aetatis anno, die quo quondam Octaviam interemerat. Tantumque gaudium publice praebuit ut plebs pileata tota urbe discurreret. Et tamen non defuerunt, qui per longum tempus vernis aestivisque floribus tumulum ejus ornarent.« Sed quid multa? Ista, quod quis forte opinetur, Cecilium nostrum cum suo ut ne sepulturae quidem locus in terra tam malae bestiae appareret, penitus non jugulant; quippe cum Suetonius uno tenore post haec ultima: »Et tamen non defuerunt qui per longum tempus vernis aestivisque floribus tumulum ejus ornarent, addiderit, ac modo imagines praetextatas in rostris proferrent, [Col. 0633B] modo edicta, quasi viventis, et brevi magno inimicorum malo reversuri;« quos ergo Neronis tumulum pro mero Cenotaphio habuisse, perspicuum est. Unde ea nostri, qua de agitur, narratio non solum non perimitur, sed juvatur.

Tam malae bestiae. Orosius simili modo de Tiberio Caesare: Ex mansuetissimo principe saevissima bestia exarsit. Et Paulus ipse, quod jamdudum a viris magni nominis dictum est, non alium innuebat leonem, quam Neronem, in hoc loco secundae Epistolae ad Timotheum (cap. IV, 7), Ereptus fui ex ore leonis. Hinc, ut caeteros praetermittam, Eusebius . . . , , . . . id est interpretante Valesio, Liberatus sum de ore leonis, Neronem scilicet ita designans propter animi crudelitatem. Plura addere vetant nos, quae supra a Baluzio, col. 312, et Cupero, col. 473 observata sunt; quos tu ergo suis locis consule.

[Col. 0633C] Translatum. Quo? Mira enim hic nostri breviloquentia, et ista se quaestio, velis, nolis, objicit attentis lectoribus. Respondeo in fines terrae, propter sequentia. Perge legere.

Vivum reservatum. Vide Baluzium ad haec ipsa verba, Cuperum ad istam periochen, Adventum . . . nefas; Columbum denique ad hanc rursum, Nusquam repente comparuit.

Sibylla dicente matricidam profugum. Nonnulli persuasum habuere, Neronem ipsum vel antichristum fore, vel iisdem temporibus per Occidentem saeviturum, quibus ille in Orientem grassaretur. Ex Casaubono Baluzius. Sibyllini versus ab eodem citati sic se habent:


(Credo rescr. ) ,
, .

Sic editio Oxoniensis cum Cantabrigiensi; nisi quod vir doctus, qui posteriorem curavit, inclusam uncinulis [Col. 0633D] conjecturam praetermisit prorsus, memorataque ejus loco alia, cujus auctorem non nominabat, nos vero jam indicabimus, et loquentem inducemus, eam sibi quoque displicuisse, testatus est. . , . . . . . .

Lego secundo versu:

.
Padus oritur ex Alpibus. Hunc cum Eridano eumdem faciunt Aeschylus et Apollonius in Argon. et cum Rhodano quoque confundunt. Intelligoque oraculum de Julio Caesare, qui ex Gallia per Rhodanum et Alpes in Italiam descendebat: , Caesar Julius. GALE.---Autumat vir reverendus hoc oraculo designari Julium Caesarem, quae ultima vox Matricidam notat, et sic putat legendum: [Col. 0634A] . Rationem conjecturae suae hanc affert quod Eridanus ab Aeschylo et Apollonio in Argon. pro Pado, Padus itidem pro Rhodano usurpetur, quem Italiam petens Caesar trajecit. Sed quanquam haec conjectura oraculi sensum forte assequatur, cum Lactantii mente non congruit, qui diserte haec de Nerone intelligit. Anonymus Auctor editionis Cantabrigiensis.---Lactantii mentem miramur contra viri reverendi emendationem appellari et urgeri. Quippe quia non Lactantius, vel noster, uti solemus dicere, Cecilius, sed quos obiter castigavit deliri ii sunt, qui laudata Sibyllae carmina de Nerone intellexerunt. Quare non haec procul dubio fuerit praestantissimo Jamblichi commentatori sententia, debere eos versus ex Sibyllae nostrique simul Cecilii mente de Julio Caesare accipi: verum ista, Sibyllae oraculum recta ad Julium Caesarem pertinere, et fuisse tamen, secundum hujus Scriptoris narrationem, quosdam deliros, qui quod Sibylla de Julio Caesare vaticinata erat ad Neronem perperam retulerint; [Col. 0634B] ut stare quidem possit optime eatenus conjectura, quam cum reliquis deinceps memorandis vir clarissimus e suo exemplari per doctissimum et communem simul utriusque nostri amicum Eliam Boherellum describi humanissime passus est: sed quas denique serius ex Anglia accepimus, quam ut hactenus nonnullarum ex iis mentionem in tempore et loco potuerimus facere, legendarum igitur, quando semel nobis invitissimis sua sede exciderunt, ad hujus tantum libelli calcem. Gaudemus interim, posse virum celeberrimum ex recens dictis intelligere, quam recte confiderit non futurum quin simus candidi, cum oportebit, ipsius cogitationum interpretes.

A finibus. Excidit vox terrae. Est enim in Graeco, . TOLLIUS.---A finibus terrae esse venturum. GALE.---Nec alia, ut liquet, de causa.---Plane assentior. Nam non semel modo, quod ob praecedentia videri possit, sed bis vocem Graeci Sibyllarum versus exhibent.

[Col. 0634C] Ut quia primus persecutus est. Malim Ut qui Ecclesiam persecutus est. TOLLIUS.---Ego vulgatam lectionem haud mutandam censeo. Nam licet noster hoc ipso capite scripserit: Primus omnium persecutus Dei servos; et cap. 2: Postquam ad persequendum justum populum incitatus; et iterum paulo post: Senatus ita nomen ejus persecutus est; rursumque (cap. 4): Quis justitiam, nisi malus, persequatur? et si qua sunt alia deinceps hujusmodi exempla, id est, in quibus persequi cum subsequente vel praeeunte proxime accusativo aliquo compareat: extat tandem in fine capitis noni locus alter ei, de quo nunc agitur, plane similis, hoc est, ubi idem verbum absolute, quod aiunt Grammatici, positum reperitur; nempe hic: Quam vero causam persequendi habuerit, exponam, ibique ne ipsi quidem Tollio aliud quidquam legere in mentem venit. Adde, huic Scriptori familiare fuisse, Ecclesiae persecutores simplici persecutorum vocabulo indigitare. Hinc, verbi gratia, in libri titulo nil, nisi De Mortibus Persecutorum; et cap. 1, mortem persecutoribus irrogare. [Col. 0634D] Imo, ut videbitur in sequentibus, solet noster ea verba sine accusativis adhibere, quae sibi accusativos adjungi maximopere postulant, puta agere, facere.

Adventum . . . nefas est credere. Adventum . . . nefas esse credere. Editio Cantabr. in verbis auctoris; sed menda procul dubio typographica.---Adventum (quod nefas est credere.). Editio Oxon. et Cant. in Notulis, cum ea quam repraesentamus parenthesi.---Adventum: quod nefas est credere. Cuperus, sine parenthesi.---Adventum non nefas est credere. ABBAS a S. Hilario.---Mallem equidem, ut libere dicam, adventum. Alii, quod nec fas est credere. Ita quippo duas delirorum classes hic auctor perstrinxerit. Unam eorum qui crassa et rudi Minerva posuerint, Neronem jam olim, ut cum nostro loquar, translatum, vivumque ab eo tempore in terrae finibus reservatum, indidem venturum, ut Ecclesiam persequatur, et [Col. 0635A] Antichristi praecedat adventum. Alteram vero illorum, qui rem totam praeclara, quod quidem putarent, observatione, sed revera futili, confirmatum iverint in hunc modum: duos quondam prophetas, hoc est, Enochum et Eliam translatos fuisse vivos in ea loca, unde die Judicii reversuri sint ad epinicium Christi sanctum ac sempiternum in ultima tuba, cum descendere coeperit, inchoandum; nec aliter diabolo, cum ad vastationem terrae et humani generis eversionem veniet, Neronem praeiturum, ejusque praecursorem fore. Agnosco, nos ita pluribus conjecturis necdum suo loco propositis niti, nedum ut jam illas extra controversiam pro virili statuerimus. Sed ad eas festinamus, et plenam interim cuique potestatem suas nostris symbolas praeferendi libentissime facimus.

Sicut duos Prophetas vivos esse translatos in ultima . . . initium Christi sanctum ac sempiternum, cum descendere coeperit . . . . pronuntiant. Locus foede mutilus et obscurus, quemque adeo, ex aliorum et nostra quoque [Col. 0635B] sententia expletum et illustratum subjicere operae pretium judicavimus, quo cujusque mentem de tota pericope semel et facilius, Lector, percipias, simulque melius eligere queas, quam sequaris. Ex editionibus Oxoniensi, et Cant., »Sicut duos prophetas vivos esse translatos in ultima saecula praecursuros initium Christi sanctum ac sempiternum cum descendere sanctis suis comitatus, pronuntiant.«---Ex amplissimo Cupero, »Sicut duos prophetas vivos esse translatos, et in ultimo saeculo initium Christi sanctum ac sempiternum, cum descendere coeperit, praecessuros pronuntiant.«---Ex Columbo, »Sicut duos prophetas vivos esse translatos, et in ultima aetate initium Christi sanctum ac sempiternum, cum descendere coeperit, praecursuros pronuntiant.«---Ex eodem Columbo, alia ratione, »Sicut duos prophetas vivos esse translatos, et in ultima saecula, initium Chriti sanctum ac sempiternum cum descendere coeperit, redituros [Col. 0635C] pronuntiant.«---Ex nostra sententia, »Sicut duos prophetas vivos esse translatos, in ultima ut tuba epinicium Christi sanctum ac sempiternum, cum descendere coeperit, inchoent vel praecinant, pronuntiant.

Translatos. Non quidem in terrae fines, quomodo paulo ante translatum explicuimus: sed e mundo, sive in coelum, aut, quod etiam eodem debet redire, in Paradisum; vel si adhuc aliter mavis, . Quid enim de duobus, qui hic sine dubio intelliguntur, prophetis Enocho et Elia Thesbite scriptores sacri eorumve interpretes, aliique homines id genus? De Enocho: Translatus est in Paradisum, verterunt Interpres Arabs et Latinus, ille Hebr. XI, 5, hic Syriac. XLIV, 15: Translatus fuit in coelum, habet Vatablus (Gen., v. 24). , . Discessit ad Deum, unde nec ejus mortem, seu finem conscripserunt, inquit Josephus (lib. I Ant., c. 4). Quod ad Eliam vero Thesbiten: Helias non ex decessione vitae, sed ex translatione [Col. 0635D] venturus est, nec corpori restituendus, de quo non est exemptus: sed mundo reddendus, de quo est translatus, ait elegantissime Tertullianus in libro de Anima. Scriptura autem Sacra (II Reg., I, 11): Ascendit Elias per turbinem in coelum: unde et I Macch., II, 58: .

In ultima . . . Quod hic neque saecula, neque aetate, cum doctis modo laudatis, sed ut tuba supplendum putaverimus, causa sunt tam quae proxime dicemus ad vocem initium, quam iste in primis apostoli locus: , , , . , , . Non omnes quidem obdormiemus, sed omnes mutabimur in momento, in ictu oculi, in ultima, seu, ut vulgatus interpres, in novissima tuba. Canet enim tuba, et mortui resurgent incorrupti, et nos [Col. 0636A] immutabimur (I Cor., XV, 51, 52). Ne etiam dicam, non infrequens fuisse Patribus ad eamdem ultimam tubam respicere in scribendo. Tertullianus, verbi gratia, in de Anima: Quo ergo animam exhalabis? In coelum, Christo adhuc sedente ad dexteram Patris? Nondum Dei jussu per tubam archangeli audito? Nondum illis quos Domini adventus in saeculo invenerit obviam ei, ereptis (pot. raptis) in aerem, cum his qui mortui in Christo primi resurgent? Ita enim hunc locum legimus et distinguimus. At cur potius apud nostrum, in ultima ut tuba, quam ut in ultima tuba? Partim, propter lacunam, cujus nulla pars ante in ultima videtur, quaeque tota post occurrit: partim vero propter Latinae linguae indolem, cui ejusmodi metatheses usitatae sunt. Sic eleganter Cicero contra Verrem, vere ut dicam, pro ut vere dicam; et in epistolis ad Atticum, Quod vereor, tibi ipsi ut probem, similiter pro Quod vereor, ut tibi ipsi probem.

In ultima initium Christi. In Ultima et Judicium Christi. ABBAS a S. Hilario.

[Col. 0636B] Initium Christi sanctum et sempiternum. Id est, ut hi boni viri putabant, regnum Christi millenarium. Cujus inanis persuasionis opinio, quae etiam apud plures Patrum obtinuit, ex his Pauli ad Corinth. XV, 23, 24, 25, fluxisse videtur: (scilicet ) , , . , , , , . , . Precedit enim Christi , seu finem mundi, cum traditurus est Deo et Patri regnum, atque ipse ei , ut ait commate 28. Inter eam intercedit , id est, regnum Christi, cujus regni tempore , etc., , et erit adversarius ultimus ipsa mors: sic ut dein semper victuri sint electi, et mortem post victoriam [Col. 0636C] Christi ignoraturi. Ex hoc igitur loco Veteres illud regnum Christi in terris expiscati sunt. Tempus vero millenarium ex Apocalypsi Joannis, XX, 3, ubi diabolus ab angelo vinctus dicitur et comm. 4, ubi sancti martyres, et qui signum bestiae non admisere, dicuntur , reliqui vero mortui minime revixisse. Illa vero resurrectio sanctorum prima ibidem dicitur; felixque et sanctus, qui ejus fuerit particeps: quippe in quos mors altera potestatem non sit habitura. Quod apprime convenit cum illis Pauli, ubi ultimo devictum subactumque iri mortem dicit. Duos illos prophetas quod attinet, Henochum et Eliam, praecursores Christi ad regnum millenarium de coelo descendentis, hi mihi e cap. XI Apocal. petiti videntur, ubi duo testes memorantur qui potestatem habebunt claudendi coelum (ne pluat quod Eliam praecipue respicit) et aquarum in sanguinem mutandarum; quae duo Lactantius noster (lib. VII, cap. 17, Div. Institut.) unitantum homini, seu prophetae magno tribuit. [Col. 0636D] Sequitur tandem post devictum triumphatumque diabolum, principatus, imperia et potestates, de quibus Paulus, sive post Gog et Magog coelesti igne absumptos, ut est apud Joannem XX, 8, 9, judicium extremum, sive secunda resurrectio, cum terra, mare et infernum suos mortuos dabunt, iique dein qui damnati fuerint una cum morte et inferno in lacum ignis conjicientur, quae secunda mors est. Ex hoc Joannis viso tot enata sunt hominum vigilantium somnia (et unum legisse libro VII, cap. 16, 17, Lactantium sufficit), ut non tam multa ex eburna inferorum porta Aeneidos scriptor emiserit, aut Hermetis nostri filii per omnes gentes ac populos disperserint. Sed de his alias uberius. TOLLIUS.---Recte, inquio ego, modo duas simul meminerit vir doctissimus enodare difficultates, quibus sententia, quam sequitur, laborat, quasque hactenus intactas prorsus reliquit. Unam, qua ratione futurum illud regnum [Col. 0637A] Christi millenarium, ad quod ipsi, viroque etiam amplissimo hic auctor respicere visus est, vocari queat commode initium Christi, cum jam per tot saecula Christus in coelo et terris ad dextram Patris semel elatus et considens regnaverit. Alteram vero, quinam vere pariter possit initii sempiterni appellatio bono sensu cidem regno congruere. Quid enim sempiternum initium in ea re, quae non aeternum initium habitura est: sed quales res reliquae, hoc est, fluxum ac evanidum, finemque adeo post mille annos! Ego certe, qui me aliter in summo utriusque viri clarissimi de utraque difficultate silentio extricare non possem, coepi jamdudum vitii aliquid in voce initium suspicari, et, quid si potius epinicium legatur, dicere; moxque quam multa eo faciant, sigillatim aspectare in hunc modum.

Narrare primum omnium Joannem in Apocalypsi, VII, 9-12, vidisse se olim post alia multa, quae saeculorum lapsu eventura erant, turbam multam, quam numerare nemo posset, ex omnibus gentibus, et [Col. 0637B] tribubus, et populis, et linguis, qui ante solium et Agnum starent, stolis amicti candidis, palmas gestantes in manibus, et magna voce clamantes; Salus Deo nostro, qui sedet in throno, et Agno. Omnes autem Angelos, qui ipsi quoque tum temporis in circuitu throni, et seniorum, et quatuor animalium starent, procubuisse ad ea verba ante solium in facies suas et adorasse Deum, dicentes: Amen. Benedictio, et gloria, et sapientia, et gratiarum actio et honor, et potentia, et robur Deo nostro in saecula saeculorum. Amen.

Istas porro utrorumque acclamationes, cum palmae a prioribus gestarentur in manibus, non minus verum esse , quam cantica illa palmaria et laureata, quae Veteres victoribus canebant, et vocabant.

Deinde, fuisse illa quidem plerumque, ut vel e Suetonio in Julio Caesare constare potest, impurissima, et, si non semper singula unius tantum diei, ad summum certe paucissimorum: sed eas rursum, de quibus [Col. 0637C] agitur, acclamationes sanctum ab omni parte esse, et vere eatenus sempiternum, quod hominum sint, qui, sicut patet ex sequentibus, Deum in omne aevum in ejus templo colent.

Adhaec, inter caetera, quae Apostolus in priore ad Thessalonicenses cum ipso Christi de coelis descensu conjunxit, nominari disertissime, . , , , ad verbum, Ipsemet Dominus cum celeusmate, cum voce Archangeli, et tuba Dei descendet e coelo.

At allusisse sine dubio Apostolum, cum ita scriberet, ad genus illud celeusmatum, quod militare vocare est, quodque a victricibus quondam copiis cantabatur. »Super muros Babylonis levate signum, augete custodiam, levate custodes, praeparate insidias, quia cogitavit Dominus, et fecit quaecumque locutus est contra habitatores Babylonis. Qui habitas, super aquas multas, locuples in thesauris, venit finis tuus pedalis praecisionis tuae. Juravit Dominus exercituum per animam [Col. 0637D] suam: Quoniam replebo te hominibus quasi brucho, et super te celeusma cantabitur.« (Vulgata capite LI Hieremiae, 12, 13, 14.) Quanquam si vel maxime Paulus ad illa Veterum celeusmata, seu hortamenta, quae in uvarum calcatione, alias autem in remigatione adhibebantur, respexisset, certum sit legi alibi apud Vulgatum interpretem de prioribus, celeusma quasi calcantium concinetur adversus omnes habitatores terrae, Hier., XXV, 30; et iterum XLVIII, 33: Nequaquam calcator uvae solitum celeusma cantabit. Nautica vero, seu quae quondam remigibus dabantur, et speciali quodam usu nuncupabantur, cani interdum solita fuisse per Symphoniacos pueros, et per assam vocem, id est, voce prolatam, testis est Paedianus in libros Ciceronis de Divinatione.

Praeterea vocem epinicium, licet origine Graecam, usurpari quandoque latine a melioribus scriptoribus [Col. 0638A] profanis, dicente, verbi gratia, Suetonio in Nerone: Affirmavit . . . se . . . sequenti die laetum inter laetos cantaturum epinicia quae jamnunc sibi componi oporteret. Ob quam indubie auctoritatem Laurentius Humfridus ad calcem disputationis Origenicae de resurrectione, quam e Graecis interpretatus est, Epinicion, seu triumphalis Eutropii aliorumque, ut apparet, auditorum acclamatio in Adamantii victoris laudem celebrata, o divine omnique sapientia et intelligentia ornate, etc.

Tum autem, post initium Christi sanctum ac sempiternum, sequi proxime in nostro Cecilio, cum descendere coeperit. At haec ultima verba numquam posse idonee, nisi ad futurum Christi e coelo descensum toties in novo Foedere memoratum referri; nec quidquam jam melius cum gloriosa illa Christi descensione quadrare, quam hinc tubam ultimam, cujus modo e Pauli Epistolis meminimus, illinc vero vocabulum epinicium, cujus tot litterae in voce initium occurrant.

Denique, negari sane ab Apostolo in priore ad Thessalonicenses (cap. IV, 15), fore unquam ut ii quos [Col. 0638B] Christus die judicii vivos deprehendet in terris, praeveniant illos, qui in Domino obdormierint; hoc est, obviam ei priores in coelum rapti, eant; sed negari nuspiam ab eodem, aut ab alio quovis scriptore sacro, Enochum et Eliam, qui vivi olim in coelos translati sunt, ex iisdem eodemque die in Christi comitatu descensuros, ut ejus sint praevii ac praecursores; et eo magis igitur deliris, quos hic auctor suggillat, licuisse asserere rem ita futuram, addereque insuper eosdem in ultima tuba laudatum Christi epinicium, aut aliquod tale, praecenturos. Sicque nostra tandem de hoc loco conflata sententia est, interim dum meliora doceamur.

Cum descendere coeperit. Sic lib. VII, 19: Tunc aperietur coelum medium intempesta et tenebrosa nocte, ut in orbe toto lumen descendentis Dei tamquam fulgur appareat. Et mox: Cadet repente gladius e coelo, ut sciant justi ducem sanctae militiae descensurum, et descendet, comitantibus Angelis. in medium terrae. TOLLIUS.---[Col. 0638C] Auctorem nostrum scilicet accipiens, quasi totidem verbis scripserit, cum Christus descendere coeperit. Nil magis probo. Nam quid ista, verbi gratia, constructio Columbi: Cum initium Christi sanctum ac sempiternum coeperit descendere? Praesertim, si per sanctum ac sempiternum Christi initium Columbus nil aliud, ut verisimile est, quam regnum Christi millenarium intelligebat. Non solent sane regna, regnorumve initia hominum ritu moveri, descendere et ascendere.---Cum descendere coeperit . . . pronuntiant. Cum descendere coeperit, anteversuros pronuntiant. ABBAS a S. Hilario.---Qui quem sensum ex hoc loco cum illis supplementis elicitum cupiat, vellem indicasset. Non enim assequor.

Venturum putant . . . . cursor diaboli ac praevius sit. En breviter, ut haec lacuna expleta fuerit hactenus a doctis viris: Venturum putant ut qui praecursor. Edit. Oxon et Cant.---Venturum putant qui futurus praecursor. CUPERUS.---Venturum putant ut praecursor. ALLIX.

[Col. 0638D] Humani generis. Non jam stricte et improprie, ut supra, pro imperio Romano accepti, id est, pro cunctis provinciis omnique Roma, quemadmodum definitur tacite imperium Romanum ab Aurelio Victore his verbis: Adeo cunctae provinciae omnisque Roma interitu ejus exultavit: sed sumpti citra controversiam latissime et proprie pro toto genere humano, uti Florus (lib. IV Historiae Rom.): Ubique, ait, cuncta atque continua totius generis humani aut pax fuit, aut pactia; cum non omnes tantum gentes intelligeret, quas olim Augustus ad occasum et meridiem pacaverat, itemque ad septentrionem intra Rhenum atque Danubium, et ad Orientem intra Taurum et Euphratem, populique proinde Romani imperio subjectas, sed illas etiam reliquas quae, ut pergit, immunes erant imperii, Scythas, Sarmatas, Seras, Indos, Parthos, qui omnes in ad imperium Romanum in pace erant. Vide locum, si vacat.



CAPUT III.
[Col. 0639A]

Post hunc. Neronem nempe. Unde rotunde, majorisque perspicuitatis gratia, Anglica reverend. episcopi Saris. versio, After Nero, ad verbum, Post Neronem.

Interjectis aliquot annis. Hoc est, tredecim. Anni enim totidem integri, quin et cum tribus insuper mensibus diebusque, a decima die Junii, qua Nero anno aerae Christi, vulgaris sexagesimo octavo misere periit, usque ad diem decimam quartam septembris, qua alter, de quo mox, tyrannus anno Christi Dionysiano octogesimo primo regnare exorsus est, lapsi sunt.

Alter non minor tyrannus. Domitien. Gallica Maucroixii tralatio, in margine.---Another Tyrant, Domitian, not much inferior to him. Anglica recens laudata, Domitiani nomine, commentarii vice, inserto auctoris verbis. Domitianus, calvum dixit quem Roma Neronem. Editiones Oxon. et Cant. ex subjectis, credo, [Col. 0639B] Ausonii versibus:

Et Titus imperii felix brevitate. Secutus
Frater, quem Calvum dixit sua Roma Neronem.

Favent omnibus historia ecclesiastica et profana, quippe cum e proximis Neronis post Galbam, Othonem et Vitellium successoribus, puta Vespasiano, Tito, Domitiano, Nerva, nullus sit praeter Domitianum, cui quae hoc capite narrantur, conveniant. Confer Baluzium, col. 304, et Columb., col. 395, praecipue vero Eusebii caput a Baluzio indicatum.

Tyrannus. Domitianum eodem elogio Aurelius Victor sic infamavit: Igitur metu crudelitatis (Domitiani) et conscientiae suae conjuravere plerique . . . adscita etiam in consilium tyranni uxore Domitia.

Ortus est. Pro imperare coepit, nostri scilicet scriptoris locutionem de natali die Domitianei imperii accipiendo, non de nativitate Domitiani proprie dicta. Atque ita facto opus esse, ex eo insigniter apparet, [Col. 0639C] quod tantum abest, ut Domitianus post Neronis obitum fuerit in lucem susceptus, ut jam annum aetatis ageret decimum septimum, cum Nero morte occubuit. Confirmatque adeo egregie, si quid judico, hic locus, nescio quo fato ab amplissimo Cupero praetermissus, illius sententiam, qua de natalitio Constantini solo disputans contendit, voces ortus et oriri adhiberi non raro singulari elegantia de iis, qui reges fiunt, vel imperatores, aut Caesares.

Qui cum exerceret invisam dominationem. nimirum , , , , ut loqui licet post Eusebium (lib. III Hist. Eccl., cap. 17). Hoc est, si Valesii versionem imitemur: Multa in multos crudelitatis suae specimina edendo, nec paucos nobilium atque illustrium virorum urbis Romae injuste interimendo, alios praeterea innumerabiles summae dignitatis viros, [Col. 0639D] tametsi insontes, exilio et bonorum proscriptione mulctando.---Exercere autem dominationem, ut id obiter moneam, una est ex locutionibus illis quas e Latinis majores nostri Gallicas fecerunt, et qualium infinitam esse apud nostrates multitudinem superius ponebamus, ne facile Tollio concederemus, debere quo officio repleto in quo officio impleto mutari.

Cervicibus incubavit. Sic c. 7: Multi praesides et plura officia singulis regionibus ac pene jam civitatibus incubare; ad quae verba vide Tollium. Confer capite 15: In caeterum populum persecutio violenter incubuit.

Quam diutissime. Annis videlicet 15 et mensibus 5, si graecus Eusebii canon Chronicus, latinusque Hieronymi, et utroque opere longe posterior Jornandes audiendi sunt. Ex priori quippe, verbi gratia, , id est, vertente et commonente Hieronymo, Romanorum [Col. 0640A] nonus regnavit Domitianus, Titi frater junior, ann. 15, mens. 5. Sed mirum, ni olim Eusebius pro , , scripserit , , annos quindecim, dies quinque. Xiphilinus enim e Dione in Domitiano, () , imperavit annos quindecim, et dies quinque. Ac praeterea, ab idibus Septemb. anni aerae Christi Dionysianae 81 quibus Titus, Domitiani decessor, vivere et imperare desiit, usque ad 14 kalend. Octob. anni ejusdem aerae 96, quibus Domitianus vitam et imperium cum morte commutavit, putandi tantum veniunt anni 15 et dies 5, sive ad summum, quod Petavio placebat, anni 15 dies 6. Imo, Domitianum annos quindecim imperasse Epitome Aurelii Victoris, anno imperii decimo quinto occisum fuisse Suetonius, , ipse quoque Eusebius quodam loco, sine ulla mensium dierumve, qui excurrerint mentione, scripto reliquerunt. Sed numerum procul dubio rotundabant. Confer latinam Eusebiani Chronici editionem, in qua ad an. Dom. [Col. 0640B] 97 cernitur decimus sextus Domitiani e regione notatus; quod is nempe iniverit, etsi permodice. Addo vel hinc numeri rotundationem in Aurelii Victoris loco, de quo agitur, patere, quod pro disertis istis illius verbis, Domitianus . . . imperavit annos quindecim, extet alibi apud eumdem in libello de Caesaribus: Poenas luit . . . anno . . . dominationis circiter quinto decimo quod non simpliciter pro plus, minus, quinto decimo, commode accipi potest, sed pro paulo plusquam quinto decimo, ob Xiphilini locum modo adductum.

Donec impias manus adversus Dominum tenderet. De anno, quo Domitianus in Christianos saevire coepit, magna est inter Chronologos opinionum diversitas, quorum alii ad annum aerae Christi vulgaris nonagesimum, alii ad nonagesimum primum, alii ad nonagesimum tertium, alii ad nonagesimum quartum, atque alii denique ad nonagesimum quintum illius persecutionis primordia quocumque modo referunt. Et [Col. 0640C] eam quidem controversiam non infirmis, ut videbatur, rationibus dirimere hoc loco in gratiam Dodwelli contra Pagium et caeteros proposueramus, resque jam diu erat confecta. Sed quis erit finis, inquiunt, si ita perrexerimus ut coepimus? Dandum igitur deinceps plurimis nostris , ut quae in hunc auctorem fusius annotavimus, aut observare adhuc volebamus, in pauca quantum fieri poterit, contrahantur. Tractat infra hoc argumentum Cuperus in priore ad magnum elegantiorum Musarum cultorem Voetium, pag. 9 et seq. Dodwellus vero in dissertatione Cyprian., XI, num. 16, et post eum Pagius ad annos Christi 90, num. 5, 6, 91, num. 4, 93, num. 2, 94, num. 5, 95, num. 2. De phrasi autem, quam hic noster adhibet, Cuperum vide, col. 475.

Tutusque regnavit, donec impias manus adversus Dominum tenderet. Proximus post Neronem Christianos persecutus est Domitianus . . . . At sane multi esse non poterant, qui in ea (persecutione) coronati sunt. Erat enim ea persecutio brevissima, ut vix unum annum [Col. 0640D] implere potuerit. Statim extinctum, innuit Lactantius. Tutus, inquit, regnavit donec impias manus adversus Dominum tenderet. Postquam vero ad persequendum justum populum instinctu daemonum incitatus est, tunc traditus in manus inimicorum luit poenas. DODWELLUS.

Ad persequendum justum populum. Explicat quid supra per delendam justitiam intellexerit. Vertit illustris interpres Anglicus the holy seed, id est, Sanctum semen, quomodo sese olim Judaei appellitabant (V. I Esdr. IX, 2, et III Esdr. VIII, 71).

Luit poenas. Ita de eodem Domitiano, et in eodem argumento apud Aurelium Victorem: Poenas luit quinto et quadragesimo anno vitae. Neque aliter Lactantius de Antichristo: Et captus, tandem scelerum suorum luat poenas (De Vita beata c. 19).

Interfectus domi. Id est, in palatio. Vide dicta ad caput 14, Domitianum autem fuisse occisum in palatio, quod ei in urbe Roma pro domo erat, et ubi [Col. 0641A] adeo inter caetera cubabat, non est, meo judicio, quod dubitetur: ita Eutropius, Jornandes, Suetonius et Xiphilini Dio rem unanimi consensu contra Alexandrini Chronici auctorem narrant, secundum quem, laudante ante nos Cupero, Domitianus , in fano Jovis fuit trucidatus. E contrario enim interfectus est suorum conjuratione in palatio, ait, verbi gratia. Eutropius; nominantibus etiam specialius partim Suetonio, partim Zosimo, palatii locum, ubi caedes patrata, cubiculum Domitiani ad domum Palatinam (pertinens), in quo volebat interdiu, uti consueverat, requiescere, (et) ad cujus januam Parthenius (tamquam), cubiculo praepositus aderat.

Etiam memoria nominis ejus erasa est. Aurelius Victor in Caesaribus: Senatus gladiatoris more funus (Domitiani) ferri, seu, ut in Epitome, efferri, radendumque nomen decrevit. Quod quomodo factum fuerit, si videre et probe nosse cupis, en tibi insigne exemplum e Critica Historico-Chronologica Pagii cum viri doctissimi Annotatione:

[Col. 0641B] A. P. R. C. DCCC. XLI. . . . . . . . . EX. S. C. LUDI SAECULARES FACTI.

Eo in marmore Domitiani nomen non legitur, quia, ut inquit Suetonius in Domitiano (cap. 23), senatus Domitiani eradendos ubique titulos abolendamque omnem memoriam decrevit. PAGIUS.---Adde nostrum (cap. 52), exclamantem: »Ubi sunt modo magnifica illa et clara per gentes Joviorum et Herculiorum cognomina, quae primum a Dioclete ac Maximiano insolenter assumpta, ac postmodum ad successores eorum translata viguerunt? Nempe delevit ea Dominus, et erasit de terra,« quamquam id quidem alio sensu, quam hoc loco.

Cum multa mirabilia opera fabricasset, etc. Ecce, secundum Cassiodorum in Chronico, non accuratissimam tantum illorum operum recensionem post Eusebium, cujus similis catalogus laudatur Columbo, [Col. 0641C] col. 395, sed sub quibus etiam consulibus singula facta fuerint; quod ab Eusebio praetermissum, seu, ut verius dicam, pessime conturbatum.


Asprenas et Clemens.

»His consulibus multa moenia et celeberrima Romae facta sunt; id est, Capitolium, Forum transitorium, Divorum porticus, Isium, Serapium, Stadium, Horrea piperatoria, Vespasiani templum, Minerva Chalcidica, Odion.«


Domicianus IX, et Clemens II.

»His consulibus insignissima Romae facta sunt opera; id est Forum Trajani, Thermae Trajanae et Titianae, Senatus, Ludus matutinus, Meta aurea, Meta sudans et Pantheon.«

Nobilia monumenta fecisset. Velleius Paterculus de P. Scipione Aemiliano: Fecit suae virtutis monumentum, quod fuerat avi ejus clementiae.

Ut neque imaginum, neque titulorum, etc. »Senanatus adeo laetatus est, ut repleta certatim curia [Col. 0641D] non temperaret, quin mortuum contumeliosissimo atque acerbissimo acclamationum genere laceraret, scalas etiam inferri, clypeosque et imagines ejus coram detrahi et ibidem sol affligi juberet, novissime eradendos ubique titulos, abolendamque omnem memoriam decerneret.« Edit. Oxon. et Cant. e Suetonio, post Baluzium, apud quem plura vide, col. 305.

Rescissis igitur actis tyranni. Quod sub Nerva contigit. , hoc est Christianos, . Editiones Oxon. et Cant. ex Xiphilino scil. post Dionem in Nerva.---»Rescissis igitur actis tyrrani, non modo in statum pristinum Ecclesia restituta est, sed etiam multo clarius ac floridius enituit . . . . . Sed enim postea longa pax rupta est. Extitit enim post annos plurimos execrabile animal Decius, qui vexaret Ecclesiam.« Si Lactantium audimus, a Domitiano ad [Col. 0642A] Decium usque, nulla erit omnino persecutio. Ita enim ille: »Rescissis igitur actis tyranni (Domitiani) non modo in statum pristinum Ecclesia restituta est, sed,« etc. Ex quibus conterranei sui verbis intelligimus, longa Cypriani pax quibus sit limitibus includenda. DODWELLUS.---Omne quod (Domitianus) constituerat, Romani irritum fecere. Jornandes, lib. I de Regn. Succ. Et quod hic porro noster de actis tyranni rescissis loquitur, id supra, capite 1, non dissimili locutione, vel sensu, tyrannorum imperia rescindere dixerat. In statum pristinum Ecclesia restituta est. Quam cito id post Domitianum contigerit, habuisti modo duobus verbis ex editionibus Oxon. et Cant. num. 17, initio: tradit vero fusius Baluzius col., 305.

Multi ac boni principes. Nec hoc ex fide historiae. Sed mentiendum erat, ut persecutoribus omnibus tristem obtigisse mortem probaret; cum Trajanus et Antonini tranquillissime vita defunti sint. Vide sis Sarisberiensis Polycraticum (lib. VIII, pag. 646 et seq.) TOLLIUS.---Aliud virum doctum, cum haec scriberet, [Col. 0642B] egisse, parum abfuit quin dicerem. Sive quia multos ac bonos principes proxime post Domitianum Romani imperii clavum tenuisse, Zosimus, praeter Eusebium et Lactantium, qui jam a Baluzio in eam rem laudati, testatus est his verbis: »Domitianus peremptus a Stephano liberto . . . Ab hoc tempore viri boni (( ),) principatum adepti, Nerva, Trajanus, et post eum Hadrianus, et Antoninus Pius, et par illud fratrum, Verus atque Lucius.« Sive deinde quoniam, ut ut maxime Trajanus et Antonini tranquilla morte defuncti sint, quod certe nollem negasse, haud id magis utique negavit noster Cecilius, qui ne quidem de illorum morte, seu bona, seu tristis fuerit, meminit; quique proinde nonnisi summa injuria videatur dici posse mentitus, ut persecutoribus omnibus tristem obtigisse mortem probaret. Praesertim, cum nec Trajanum, nec Antoninos, nec ullos alios a Domitiano usque ad Decium imperatores Romanos in numero persecutorum posuerit, sicut sequentia [Col. 0642C] firmabunt. At ecce id ipsum Tollio displicuisse nunc cogito, quod noster, inquam, Trajanum et Antoninos, qui ab Eusebio et aliis inter Ecclesiae persecutores censentur, bonos contra principes vocaverit: haud inficiante nimirum viro clarissimo, fuisse illos Romanis, caeterisque ethnicis quibus imperarunt, bonos, sed negante fuisse tales Christianis; nec aliam sibi denique fingente praeclari illius elogii causam, quam malam hujus Scriptoris fidem, qui quod iis tristem contigisse obitum ostendere non posset, mentitus sit fuisse bonos. Quasi vero probandum sumpserit, magna semper edi a Domino exempla in persecutores, ac non potius, adversarios Dei saepe dignam scelere suo recipere Mercedem, ut suo ipse loco loquetur. Aut quasi iterum ex Eusebii scribendi methodo, apud quem Adrianus imperator Justini verbis , maximus et illustrissimus vocatur, quique alias eumdem Adrianum, non cum Sulpicio Severo. »Daemonum simulacra in templo ac loco Dominicae passionis, perimendae Christianorum [Col. 0642D] fidei causa, constituentem« induxit, sed e contrario »Sereni Granii litteris in Christianorum gratiam datis commotum;« imo ita commotum, »ut statim proconsuli« Asiae scribere, »non esse Christianos sine objectu criminum condemnandos,« quique postremo nullam quartam, Sulpicii ritu, persecutionem sub Adriano numeravit, sed quartam suam usque ad M. Antonini et L. An. Commodi tempora memorare distulit, sequatur, mentitum esse in his omnibus Eusebium, nec nisi mala mente res Adriani tractasse. Fuerint ergo potius et Cecilius noster, et Eusebius, bonae in istis fidei Scriptores: sed quibus gravi aliqua de causa singulae Christianorum vexationes non visae sint in persecutionum catalogum referendae, nec singuli etiam imperatores, sub quibus et ex illorum quandoque imperio acciderunt, in persecutorum albo scribendi. Plane quemadmodum ipsemet Sulpicius (lib. II Historiae Sacrae): »Sane tum, inquit, Licinius, [Col. 0643A] quia adversum Constantinum de imperio certavit, milites suos litare praeceperat; abnuentes, militia rejiciebat. Sed id inter persecutiones non computatur; adeo res levioris negotii fuit quam ut ad Ecclesiarum vulnera perveniret.« Seu, ut melius dicam, quomodo, dum Hieronymus in Chronico decem Ecclesiae persecutiones usque ad Licinii tempora recenset, Sulpicius in Historia Sacra novem tantum numerat, quin nec singulas easdem cum Hieronymianis, imo, illam Aureliani inter alias praetermittens, quam huic auctori cruenta Aureliani scripta ab una parte, ab altera vero crudelia ejusdem facta insignem merito reddiderunt; haud ea propter tamen malae fidei accusatus, quod ad brevem et irritum Aureliani impetum sine dubio respexerit, »cui ne perficere quidem quae cogitaverat licuit, protinus inter initia sui furoris extincto«, ut noster brevi loquetur.

Nullos inimicorum impetus passa. Non quod nil prorsus a Domitiani obitu ad Decium usque fuerit perpessa. Passa enim, v. gr., sub Trajano, sub Adriano, sub Severo, [Col. 0643B] sub Philippis, ut videre est apud Eusebium atque alios: sed quod impetus in illam per ea tempora facti nulli fuerint, id est, inanes et levioris momenti; quique, ut cum nostro dicamus, non obstiterint, quominus »Ecclesia ambas simul in Orientem et Occidentem porrigere posset manus:« sicut omnino in Philipp. 5 Tullius, Nullae istae sunt, ait, excusationes; non quod nulli prorsus excusationi occurrendum sibi esse videret, sequuntur enim continuo tres, »meus amicus est. Sit patria prius. Meus cognatus:« sed quod ipsius judicio, tres illae vanae essent ac nauci; et sicut idem iterum Philipp. 13: »Quid est autem, scelerate, quod gemas, hostem Dolabellam judicatum a senatu, quem tu ordinem omnino esse nullum putas?« Non quod pariter Antonius nullum esse crederet Senatum in urbe, vel in orbe; eam enim, ut sequitur, »sibi causam belli gerendi proponebat, ut senatum funditus deleret:« sed quod nulla esset senatus auctoritas apud Antonium. De re ipsa vide Dodwelli dissert. [Col. 0643C] Cyprian. XI, num. 17 et seq. usque ad 25. Quid? quod germana forte nostri scriptura fuerit, nonnullos inimicorum impetus passa; id est, pauculos, nec valde graves.

Manus suas in Orientem et Occidentem porrexit. Eusebius (lib. IV Historiae Eccl. c. 2), de rebus ad Trajani imperium pertinentibus disserens: , »Ac Servatoris quidem nostri doctrina atque Ecclesia magis ac magis in dies efflorescens, continuis incrementis augebatur.« Idem rursus (eod. lib. c. VII), sed jam de Adriani temporibus verba faciens: , . . . »Porro Ecclesiis jam per universum orbem instar clarissimorum siderum fulgentibus, et vigente apud totum hominum genus fide in Dominum ac Servatorem nostrum Jesum Christum,« et quae deinceps. [Col. 0643D] Quod ad locutionem, adi sis Columbum, 396.

Ut jam nullus esset terrarum angulus, etc. Nolebat ergo superius hic scriptor, cum de Christi discipulis statim post ejus in coelum ascensionem dispersis mentionem faceret, illosque, Nerone necdum regnante, Ecclesiam per omnes provincias ac civitates fundasse adderet, intelligi quasi de tota terra habitabili sine ulla limitatione loqueretur; sed aliquot, plus, minus, terrarum angulos in Oriente et Occidente excipiebat, ad quos ne quidem sub toto Neronis imperio religionem Christi penetrasse putabat, nonnullasque itidem ferissimas nationes, quae nonnisi diu post Neronem Dei cultum susceperint, et ad justitiae opera mansuefactae sint; unde et illae nostrae suis locis restrictiones, lato sensu, late, cum ad Auctoris verba de omni terra ante Neronem dissereremus.

Sed num saltem in America generaliter sumpta [Col. 0644A] Apostoli ex nostri Cecilii hypothesibus Evangelium ante Neronis dominationem praedicaverunt? Affirmare debet Pagius, post illa, quae in Critica sua ad annum Domini 42, num. 2, tam in margine, quam alibi, observavit. Sed ego quidem negare non dubitaverim; et negare alias debet ipsemet Pagius, quoniam Lactantius, quem omnes, et Pagius ipse cum cunctis verum hujus libri parentem esse censent, et nos quoque credimus, libro tertio Institutionum, cap. 23, doctrinam Antipodum aspere exagitat, ut sint proinde inter Veteres, ne jam Augustini et aliorum auctoritatem congeram, qui Pagio negitent, Apostolos ad extrema mundi climata perrexisse. Ut meo utar instituto, habet aliquid in hunc locum Baluzius, col. 305.

Nulla denique natio, etc. haec dicta sunt, et interpretatione lenienda. Caeterum, non aliter fere lib. V, cap. 13, loquitur, ubi: Cum vero, inquit, ab ortu solis usque ad occasum lex divina suscepta sit, et omnis sexus, omnis aetas, et gens, [Col. 0644B] et regio unitis ac paribus animis Deo serviant. TOLLIUS.---Nulla denique natio. Praestaret, opinor, ex veteri codice legere, nulla denique Dei natio, ob hunc Apostoli locum ad Romanos, III, 29: An Judaeorum Deus tantum? Nonne et Gentium? Imo et Gentium. Inde quippe nulla in mundo natio, quae non sit Dei natio, Praeter quam quod cum perrexerit Paulus: Quoniam quidem unus est Deus, qui justificabit circumcisionem ex fide, et praeputium per fidem, eo ipso nulla natio potuit tam feris moribus vivere, quae non esset Evangelii praedicatione Deique cultu mitescenda ad justitiae opera.

Suscepto Dei cultu. Tale est apud Lactantium, de Vita beata, c. 27: Suscipere sapientiam cum vera religione; et de Justitia, c. 13: Suscipere legem divinam; et in Epitome, cap. ultimo: Suscipere quem Deus misit.

Sed enim postea longa pax rupta est. Postea, id est, sub Decio, sicut patet ex sequentibus. Longa autem proinde est annorum circiter centum et quinquaginta trium. Cave tantum, ut quae supra diximus sunt, [Col. 0644C] ne hic pacem intelligas, hoc est, altissimam in tota Ecclesia, qualis apud Eusebium ponitur ab Hegesippo sub Nerva extitisse. Nam noster contra de pace, quam leves aliquot persecutiones quandoque turbarunt, loquitur, et cujusmodi adeo habebat ob oculos Sulpitius Severus, cum scriberet: Interjectis deinde annis 8 et 30, pax Christianis fuit; nisi quod medio tempore Maximinus nonnullarum Ecclesiarum clericos vexavit: ubi pacem triginta et octo annorum haud meram ac continuam, sed aliqua vexatione interruptam vides, vocante etiam rotunde Hieronymi Chronico eam pacis sub Maximino interruptionem, sextam Ecclesiae persecutionem.



CAPUT IV.

Extitit enim post annos plurimos. Id est, post annos plurimos tranquillitatis. MAUCROIXIUS,---ut sonat quidem Gallica ejus versio. Indubie ob longae pacis mentionem recens factam, quam hic aliquatenus repetendam putavit. Sed integra igitur locutio [Col. 0644D] repetenda foret hoc modo: post annos plurimos longae pacis, seu tranquillitatis; quae mera , cum qui pacem dicit plurimorum annorum, longam eo ipso pacem extitisse ponat. Mallem itaque post annos plurimos simpliciter de elapsis plurimis annis accipere, quos jam porro centum et quinquaginta tres fuisse diximus.

Execrabile animal Decius. Haud alia arte Neronem tractabat noster (col. 196). Sed aliud plane diversum Cuperus habet de Decii proximis, col. 475.

Quis enim justitiam, etc. Redit ad loquendi genus, quod ante explicuimus, cujusque simile apud Lactantium his verbis: Haec saepe causa praecipua justitiam persequendi malis regibus fuit. Videndus de reliquo Columbus, col. 396.

Ad illud principale fastigium. An quo sensu principale interdum primum et praecipuum est? Seu quo, verbi gratia, Romanorum Imperatorum potestas vocata [Col. 0645A] a Trebellio Pollione maximum in terris culmen, et infra a nostro sublime fastigium? Haud crediderim, sed quo potius principalis auctoritas et principalis notio in Zenonis lege de causis criminalibus, proprie principis auctoritatem et notionem significant secundo paragrapho: »Hoc solummodo in hujusmodi viros vice quoque principis auditori licebit, ut intentatum apud se crimen si patefactum fuerit, ad principalem referat notionem: ultionis autem tantis inferendae dignitatibus modus non nisi in principis residebit arbitrio;« et rursum paulo post: In hoc namque casu super coercenda hujusmodi accusatoris calumnia, non immerito consulenda erit principalis auctoritas.

Furere protinus contra Deum coepit. Statim equidem a suscepto imperio incoeptam constat ab eo persecutionem. Quasi hujus rei gratia provectus esset ad illud principale fastigium, furere protinus contra Deum coepit, ut protinus caderet, inquit Lactantius. Et ad Alexandrinos unus idemque nuntius retulit, [Col. 0645B] et successisse in imperio Decium, et edidisse persecutionis edicta, ut e Dionysii Alexandrini Epistola constat ad Fabium Antiochenum. Nempe Romae fuit ipse sub finem an. Dom. 249, quo circiter mensem Julium imperare exorsus; et primi omnium capti sunt cum sociis Moyses, et Maximus, et Celerinus, ipso adhuc Romae versante Decio. DODWELLUS, dissert. Cyprian. XI, num. 53, e quo et quinque proximis, caetera quae ad hanc Decii persecutionem spectant, peti possunt.

Et quasi hujus rei gratia provectus esset ad illud principale fastigium, furere protinus. Ita, narrante Ammiano Marcellino, »Caesar Gallus ex squalore nimio miseriarum, in aetatis indultae (aut adultae) primitiis, ad principale culmen insperato cultu provectus, ultra terminos potestatis deletae procurrens, asperitate nimia cuncta foedabat.«

Nam profectus adversum Carpos. Constantinus in oratione ad Sanctorum coetum Getas sive Gothos, Zosimus [Col. 0645C] Scythas. Quae res ita conciliari potest, ut quia Carporum Gothorumque eadem origo erat, et quia utrique propter Istrum fluvium sedes habebant, facile eorum nonrina permutarentur. Editiones Oxon. et Cant. e Baluzio, quem plura vide sis annotantem ineam rem. Adi quoque Cuperum, col. 475, et Columbum, col. 396.

Statimque circumventus a barbaris, etc. Mortis modum ita narrat Zosimus: , id est, Scythas, , , , , , . Editiones Oxon. et Cant.

Nec sepultura quidem potuit honorari. Malim, ne sepultura quidem, nam haec vulgata loquendi ratio; et sic cap. 6: Illi ne perficere quidem quae cogitaverat licuit. Fatendum tamen, c. 7, priori pacto occurrere: Cum disperderet omnia, nec a Deo quidem manus poluit abstinere; itemque apud Lactantium, de Vita beata, [Col. 0645D] cap. 1: »Qui vero ambitione inflati, aut amore potentiae inflammati, omne studium suum ad honores acquirendos contulerunt, nec si solem quidem ipsum gestemus in manibus, fidem commodabunt;« quin et apud Plinium (lib. VIII, c. 36), de ursis: »Procedunt vere, sed mares praepingues; cujus rei causa non prompta est, quippe nec somno quidem saginatis praeter 14 dies.« Sed consultus a me de his, inter alia, magnus Graevius sic respondit. Recte te vidisse puto, cum rescribendum censes, ne sepultura quidem; et sic quoque rescribendum in cap. 7 et Plinio, et Lactantio de Vita beata. Saepe librarii confuderunt ne et nec, cum tamen suus cuique locus sit proprius. Memini, Gronovium varia loca in Suetonio sic quoque correxisse. GRAEVIUS.

Ut hostem Dei oportebat. Supple, esse.

Volucribus. Des vautours.---MAUCROIX.---Perinde atque scriptum fuerit a nostro, vulturibus.



CAPUT V.
[Col. 0646A]

Non multo post, etc. Id est, non multo post Decium imperatorem.---Versio anglica. Anno aerae Christi communis 251, Decius Abruti, quae Moesiae civitas, periit; idque in fine Novembris, aut initio Decembris, ut e clarissimi Pagii observationibus constare potest. Anno autem ejusdem aerae 256, quod multi volunt, vel ad summum, uti Pagius maluit, 257, Valeriani persecutio coepta. Revera igitur non multo post Decii interitum Valerianus simili persequendi furore fuit correptus. Tantum persecutionem, quam anno Christi 252, Gallus et Volusianus sub finem mensis Junii commoverunt, noster, qui aliquot alias tacuit, silentio quoque, uti patet, praetermisit. Sed eam, ut hic merito Pagium exscribamus, neque Eusebius in Chronico, neque Divus Augustinus, lib. XVIII de Civitate Dei, cap. 51 (potius 52), neque Sulpitius Severus numerarunt, localem quippe ac Romae solum excitatam; neque Eusebius in Historia martyres sub [Col. 0646B] Gallo et Volusiano passos memoravit. Imo, pergente eodem, Orosius, qui lib. VII, decem persecutiones quibus Ecclesia afflicta, cum decem plagis quibus percussa est Aegyptus confert, septimam plagam sub Gallo et Volusiano deducit ex pestilentia quae omne propemodum genus hominum et pecudum neci dedit, non vero ex tormentis Fidelibus inflictis. Haec ergo PAGIUS.

Valerianus. Senior nempe, qui anno Christi 253, statim post Gallum et Volusianum interfectos, ab exercitibus Noricis ac Rhaeticis electus imperator, et mox Augustus factus. Idem alias non solum P. Licinii Valeriani pater, sed simul P. Cornelii Valeriani Salonini avus extitit. Vide Pagium ad annum Christi 259, num. 3, 4, et ad ann. 253, num. 8, 9.---Valerianus. Qui initio principatus sui erga Christianos se benignissimum praestitit, dein vero cum hac indole fortunam etiam mutavit. Edit. Oxon. et Cant.

Impias manus in Deum intentavit. Capite 3: Donec impias manus adversus Dominum tenderet. Estque [Col. 0646C] prior locutio apud Virgilium et Tacitum aliosque perfrequens.

Quamvis brevi tempore. Id est spatio duorum circiter annorum, ex Pagii calculo, quem bonum putamus. Non quod biennio tantum Valerianus imperaverit; inchoaverat enim annum imperii septimum, quando a Sapore captus est: sed quod cum reverendissimo episcopo Sarisb. breve, de quo agitur, tempus accipiendum credamus de duratione persecutionis, potius quam cum Maucroixio de duratione imperii. Confer Dodwellum, dissert. Cyprian. XI, num. 59 et 60.

Justi sanguinis. Multum pro temporis brevitate, multum pro passorum qualitate intellexit. DODWELLUS.---Alii aliter, ut ex eodem patet, qui tibi adeundus. Sed quem, verbi gratia, sanguinem vir doctissimus fusum fuisse contendit in Aegypto ultra edicti modum, quod Valerianus ad Senatum misit, et cujus summam Cyprianus nobis in epistola ad Successum conservavit, quidni potius et proprie fusus dicetur ex speciali [Col. 0646D] rescripto ad Aegypti praefectum Aemilianum? Disputat enim ex solo Valeriani ad Senatum edicto Dodwellus: at praeter illud, imo et ante illud, quod urbi Romae, seu ad summum Italiae proprium fuit, quam plurima alia ad provinciarum praesides ab eodem Valeriano imperatore missa fuerant, ut ex dicta Cypriani epistola certum est; in qua, post descriptam Valerianei ad senatum edicti summam, sequitur; Subjecit etiam Valerianus imperator orationi suae, id est Legi, exemplum litterarum quas ad praesides provinciarum de nobis, hoc est, in genere de Christianis, fecit. Et, quod magis est, non modo apud Eusebium Aegypti praefectus Aemilianus , quasi ad verbum dicas, Augustorum jussionis, ad se missae meminit: sed id rescriptum diversum fuisse ab eo, quod ad Senatum Valerianus misit, duae res inter alias monent: una, quod illud ad Senatum solius Valeriani fuerit, si epistolam Cypriani non uno [Col. 0647A] loco audiverimus; illud vero ad Aemilianum non solius Valeriani, sed Augustorum, id est, Valeriani et Gallieni: altera autem, quod ex Augustorum ad Aemilianum missa, debuerit ille ante omnia Christianos suae provinciae in quemdam Libyae locum nomine Cephro relegare, qua de re ne verbum quidem in Cyprianico Valeriani ad senatum rescripto; nec injuria sane, cum ea res ad Aegypti praefectum specialiter pertineret, non ad Senatum, et jam Valerianus de Christianis, qui in provinciis degebant, ad earum praesides scripsisset. Acta publica confessionis Dionysii et aliorum apud Eusebium: Aemilianus praefectus dixit: Video vos ingratos esse simul ac stupidos, qui clementiam Augustorum minime sentiatis. Quamobrem non manebitis in hac urbe: sed mittemini in partes Libyae ad locum qui dicitur Cephro. Hunc enim locum , jussu Augustorum nostrorum elegi; ad quem igitur singulare aliquod rescriptum allatum fuerat ab imperatoribus, et qui proinde sanguinem, quem fudit postea copiose [Col. 0647B] in Aegypto, fudisse merito ex eodem Augustorum mandato censendus est. Plusque adeo sanguinis, ne nunc alia afferam, Valerianus fuderit, quam Dodwello visum.

Ut esset posteris documentum, etc. Sic supra, cap. 1: Distulerat . . . poenas eorum Deus, ut ederet in eos magna et mirabilia exempla, quibus et posteri discerent . . . Deum . . . mortem digna ultione superbis, et impiis, ac persecutoribus irrogare.

Adversarios Dei saepe, etc. Audin' ut, ex hujus auctoris hypothesibus, dignam suo scelere mercedem Dei hostes, non semper, sed saepe recipiant? Firmat ergo valide hic locus quae supra a nobis contra Tollium disputata sunt. Potuissetque adeo Trajanum et Antoninos noster, vel si maxime tranquilla morte obierint, Ecclesiae persecutoribus accensere, si quae sub illis persecutiones contigerunt, ab eorumdem edictis manassent: sed quoniam aliunde ortae sunt, idcirco illi per nostrum in bonorum principum catervam fuerunt [Col. 0647C] relati. Quae cum ita sint, vellem saepe clarissimi interpretes non suppressissent.

Hic captus a Persis. Quo anno Valerianus a Sapore captus fuerit, hactenus in controversiam vocatum . . . Certum est, currenti anno Christi 259, Valerianum ad mancipii fortunam, ut Zosimi verbis utar, redactum fuisse, inchoato septimo imperii anno . . . aestate circiter ineunte. PAGIUS, qui omnino videndus.---Captus est sub finem anni 261. DODWELLUS, Dissert. Cyp. 11, num. 59.---Valerianus, in Christianos persecutione commota, statim a Sapore, Persarum rege, capitur. HIERONYMUS, in Chronico, ad annum aerae suae Domini 268 secundum Scaligeri editionem. Sed non unico errore. Vide supra, num. 4, et Pagium suis locis.

Si quando libuerit. Si quando libuerat. Editio Abo. seu casu, seu consilio. Nihil enim ea de re Columbus in suis notis.---Latinum magis, liberet, vel, quod propius ad veteris libri scripturam, libuerat. TOLLIUS.---Posteriorem malim conjecturam. Nam nec aliter [Col. 0647D] fere, cap. 21: Quotiens delectari libuerat. Cogitavi etiam, pleniorem forte nostri manum fuisse, non, si quando libuerat aut vehiculum ascendere, aut equum, cum gemino, aut, sed cum unico, si quando libuerat vehiculum, etc.

Vehiculum ascendere, aut equum. Ita sine praepositione Terentius, ascendere navem; Caesar, ascendere jugum; et uti hic denique Livius ac Suetonius, ascendere equum: quamvis praepositio in talibus adhiberi soleat, et Livius ipse alibi ascendere in equum dixerit.

Inclinare sibi, etc. Quam contumeliam ultro dissimulat Treb. Pollio, qui aliam non memorat contumeliam, nisi quod Sapores cum Romanorum rege ut vili et abjecto mancipio loqueretur, quasi intra verba solum stetisset hoc dedecus. Edit. Oxon. et Cant.---Inclinare sibi . . . Eutropius, in Vita Pontii manuscripta, ex bibliotheca doctissimi P. Puteani: Valerianus [Col. 0648A] scilicet imperator in captivitatem ductus a Sapore, rege Persarum, non gladio, sed ludibrio, omnibus vitae suae diebus merita pro factis percepit; ita ut quotiescumque rex Sapor equum conscendere vellet, non manibus suis, sed incurvato dorso, et in cervice ejus pede posito, equo membra levaret. GALE et BALUZIUS cum variantibus tamen aliquot lectionibus non spernendis.

Romanum. The Roman Emperour. Id est, Romanum imperatorem. Versio Anglica.

Romanum. Supple, Regem . Quod ne dubitanter facias, vide ut jamdudum Trebellius Pollio praeiverit: Valerianus, inquit, victus est a Sapore, Rege Persarum . . . . quem cum gloriosae victoriae successu minus honorifice quam deceret, superbo et elato animo delineret, atque cum Romanorum rege ut vili et abjecto mancipio loqueretur, etc. Ut Graeci ergo tam Augustos seu imperatores, quam Caesares ab Augustis diversos sexenties vocarunt: ita Latini quoque non raro post primi et secundi saeculi imperatores, Augustis et imperatoribus regum nomen dederunt; quin [Col. 0648B] et alterum in speciem multo minus nobile, uti mox videbimus.

Imposito pede super dorsum ejus. Phrasis, cujus nulla nunc mihi occurrunt exempla, nisi apud Vulgatam, ubi, verbi gratia, II Reg. XII, 30: Et diadema impositum est super caput David; et Act. XV, 10: Quid tentatis Deum, imponere jugum super cervicem discipulorum.

Illud esse verum dicebat. Loci sensum non assequor, nisi innuat Lactantius illud a Sapore exprobrati verum esse, Valerianum sibi esse, mancipii loco, utpote qui scalae vel stapedis vicem praestaret; non ea utique, quae Romani in tabellis depingunt, hoc est, devictos Persas triumphosque ab illis reportatos. Edit. Oxon. et Cant. a quibus diversus non abit elegantissimae versionis Parisiensis auctor.---Malim, Illud esse verum spectaculum dicebat; quomodo capite 16: Hic est verus triumphus cum, etc. GALE.---Illud esse verum dicebat. Nimirum, quod pedem dorso [Col. 0648C] Valeriani imposuisset, atque illud etianum loquens premeret. Tota enim series orationis est, et imposito pede super dorsum ejus, illud esse verum dicebat . . . . . . non quod in tabulis aut parietibus Romani pingerent; ut ad eum tandem utriusque corporis situm, non fictitium, sed reipsa constantem, Cecilius noster post Saporem respexerit, quo Sapores Valeriani dorsum, inclinare se et terga praebere semel jussi, suo pede calcabat. Inclina te mihi, ac terga praebe, aiebat igitur imperiosius rex Persarum Romano. Quod cum dictum factum Valerianus praestaret, pedem illico Sapores ejus dorso imponebat, Hoc verum est, inquiens, non quod in tabulis aut parietibus Romani pingunt. Quasi dixisset: Ausi sunt aliquando Romani tui Persas sibi hoc pacto subjectos depingere. Sed illa ad libitum efficta erant, et mere imaginaria. At quod jam tibi, terga praebenti, pedem impono, id pura veritas, Valeriane. Sicque tota, meo judicio, hujus loci difficultas hinc orta, quod auctor non integra seu ipsissima Saporis verba, quae jam, credo, [Col. 0648D] attulimus, repraesentaverit, verum interpolata, et quibus usus sit pro suis.

Exprobrans ei cum risu. Multum, ni fallor, lucis et elegantiae afferri possit his verbis, si cum proxime praecedentibus ac sequentibus connectantur in hunc modum: Illud verum esse dicebat exprobrans, et cum risu, non quod in tabulis, etc. Neque adeo dubito quin ipsissima sit auctoris manus: ut haud, inquam, scripserit Saporem Valeriano exprobrasse cum risu; nam ista sane locutio obscura, et minus Latina; sed id quod Valeriano Sapores dicebat, dictum illi fuisse exprobrando, et ridendo simul.

Dignissime triumphatus. Hoc est, ut meritus erat. Sic enim dignus et digne veteribus. Noster capite I: Deum mortem digna ultione persecutoribus irrogare; et hoc ipso adversarios Dei saepe dignam scelere suo recipere mercedem. Alias, indignissime foret legendum. Triumphatus autem, propter sequentia, ad memoriam [Col. 0649A] clarissimi triumphi videtur omnino per triumphum ductus sonare. Nec alio, opinor, anglica versio referenda, Being thus led about in triumph.

Aliquandiu vixit. Vixit in ea servitute Valerianus usque ad annum 269, auctore Chronici Alexandrini teste, cui hac in re fides habenda: His coss. (Claudio nempe et Paterno) Valerianus Augustus a Persis oppressus periit. PAGIUS.---Nimirum, ad an. Chr. 259, quo Valerianum captum fuisse a Sapore, Pagio certum est. Fuitque adeo Valeriani servitus decem annorum.

Cum filium haberet imperatorem. Seniorem scilicet Gallienum, quem jam ab anno Christi 251 consortem imperii fecerat, et qui, capto patre, summam rerum solus per multos annos administravit. Quo haec anglicae tralationis verba pertinent: Thot he had a Son, upon whom the Empire had devolved by his misfortune. Adde Baluz., col 306.

Servitutis extremae. Eodem procul dubio sensu, quo extremi ingenii homo apud Livium, pro homine ingenii infimi, et extremi homines, pro infimis ac humillimis, [Col. 0649B] occurrunt.

Nec omnino repetitus est. Id verissimum. Et Bactriani tamen, atque Hiberi, et Albani, et Tauroscythae, ad Romanos duces scripserant, auxilia pollicentes ad Valerianum de captivitate liberandum, ut scripto reliquit Trebellius Pollio in Valeriano seniore.

Direpta est cutis. Sententia Nicolai Heinsii fuit scribendum esse derepta est ei cutis. Aliud enim Latinis est diripere, ut diripere agros, urbes; aliud deripere, quod est detrahere, auferre, ut multis ostendit vir ille magnus in notis ad Ovidium, idque probat fide et auctoritate vetustissimorum librorum. GRAEVIUS. Confer Cuperum, col. 482, et Baluz., 306.

Infecta rubro colore. Qu'ils peignirent de rouge. MAUCROIX.---Tanquam noster, picta rubro colore scripserit.---And both it and its being teinctuied mith a red colouring. Versio anglica.---Perinde jam ac si apud nostrum tincta rubro colore legatur, nec de sola Valeriani cute, verum de ejus intestinis quoque agatur. [Col. 0649C] Quod posterius vereor, ut facile cum isto narrationis complexu conciliari possit, et exuta visceribus pellis, infecta rubro colore, ut poneretur . . . . De caeteris, vix ausim quid potius sequar eligere. Credo tamen secundam praestare interpretationem ob hunc Plinii locum: Mulieribus etiam palpebrae infectae quodammodo: tanta est decoris affectatio, ut tingantur oculi quoque.

Infecta rubro colore. Uti donaria solebant minio obduci. Qua de re Servius ad Virgilium. Ruber enim color diis sacer, propter igneam eorum naturam. TOLLIUS.---Accederem libens viri docti sententiae, ni proxime sequeretur, ut in templo barbarorum deorum ad memoriam clarissimi triumphi poneretur. Sed ex verbis fateor, ad memoriam clarissimi triumphi, mihi ante omnia suspicio est indutum fuisse purpurea veste Valerianum ea die qua de illo triumphavit Sapores; quo nempe asperius Valeriano insultaret, et se de imperatore triumphum agere omnium oculis ostenderet. Nam nec aliter Christum [Col. 0649D] purpurea veste Romani milites, cum ei impensius illudere vellent, induerunt. Deinde vero suspicor quoque non alia de causa placuisse Sapori, ut Valeriani, tandem mortui et corio exuti, cutis rubro colore inficeretur, quam ut clarissimae illius diei memoria in perpetuum duraret, qua Valerianum in triumpho eduxerat purpuratum. Confer Baluzium ad eadem verba. Col. 306.

Cum exuvias capti principis. Non quo igitur sensu apud Virgilium, lib. II Aen.,

. . . . . . Exuvias indutus Achillei;
sed quo proprie apud eumdem exuvias serpentis habemus in his versibus:

Cum positis novus exuviis, nitidusque juventa
Volvitur.
Itemque apud Plautum exuvias bubulas, pro corio, [Col. 0650A] vel pelle bubula; et rursus apud Actium in Bachiis:

Tunc pecudum exuvias laevo pictas lateri accommodans.
Qui locus an quod jam praecessit, infecta rubro colore, aliquatenus illustrare queat, judicent docti: mihi non videtur, sed pertinere potius ad pictas veterum vestes. Et de reliquo, quem noster paulo ante imperatorem tacite regis nomine donavit, exerte nunc principem appellat: quod prima, uti dixi, specie multo minus habet nobilitatis. Sed id nolito Valeriani captivitati tribuere. Latinis maxima feliciorum imperatorum dignitas et potestas nonnunquam principatus dicta, ipsique principes nuncupati. Hinc noster capite 3: Multi ac boni principes Romani imperii clavum regimenque tenuerunt. Indeque mox eidem, cap. 4, de illorum , fastigium illud principale. Sed et ita apud Plinium et alios, Claudii principatu, et Divi Augusti principatu pro Claudio et Divo Augusto imperantibus. Denique, de ipsissimo nostro Valeriano, cum jam captivus esset, Balerus rex Cadusiorum ad [Col. 0650B] Saporem scribens: Captum, inquit, Valerianum princicipem principum non satis gratulor; ut vel inde pateat quid ex caeca et prava Ethnicorum adulatione princeps, cum de Romano imperatore dicitur, sonet, idem scilicet, quod de Dei Filio in Apocalypsi (cap. I, 5), Princeps regum terrae. Apage sis.

Apud deos suos cernerent. Sexcenta sunt in Latinorum libris exempla, ubi apud me, et in aedibus meis, unum et idem prorsus notant. Atque ita nunc apud deos suos, et in templo barbarorum deorum, quod recens praecessit, eodem mihi redeunt.

Facere . . . adversus majestatem Dei. En quod supra diximus, facere, apud nostrum absolute, hoc est, sine accusativo, quem regat, reperiri. Neque aliter in fine capitis 6, contra Deum fecerunt. Quod ut minus mireris, sciendum facere in utroque exemplo nil aliud esse quam quod quotidie neutraliter dicimus agir, Graeci fere quo et sensu hic auctor, cap. 9, de Maximiano loquens, exinde insolentissime agere coepit.

Singularis Dei. Vid. Cup., col. 482.

[Col. 0650C] Continentis, etc., ibid.



CAPUT VI.

Aurelianus. Quintilli, seu, secundum Hieronymi Chronicon, Quintilii Imperatoris, qui die imperii decimo septimo interfectus est, successor; idque anno Christi 270 mense novembri, aut insequenti. Eumdem aliquot locis L. Domitium Aurelianum Indiculi consulum nominant; modo etiam nonnullae inscriptiones, Valerium Aurelianum, a familia Valeria, qua ipsi erat gentilis. V. Hieronymum in Chronic. ad an. Dom 271, Criticam Pagii ad an. Chr. 270, num. 3, et 271, num. 1, Petavium denique De Doct. Temp. ad annos Chr. 274 et 275.

Natura vesanus, etc. Aurelianus, quod negari non potest, severus, truculentus, sanguinarius fuit princeps. Edit. Oxon. et Cant. ex Fl. Vopisco. Adde Baluz., col. 307, et Columb., col. 397.

Quamvis captivitatem Valeriani meminisset. Si quis, unde id noster sciverit, cogitet rogare, responsio in [Col. 0650D] promptu. Potuit meminisse, quia res erat adeo recens et illustris, ut illius non posset non recordari; mortuo quippe novissime Valeriano apud Persas post annos decem captivitatis, seu, quod eodem redit, anno demum Christi 269. Vide supra, col. 448.

Iram Dei crudelibus factis lacessivit. Non intentata igitur duntaxat persecutio ab Aureliano, quod clarissimo Dodwello visum est, sed executioni mandata, ut loquitur et multis probat Pagius in Critica Historico-Chron., ad annum Christi 272, num. 5 et 6. Conferantur insuper tertius, quartusque: quin et Baronius ad annum Christi 273, num. 9, 10, et 275, num. 4, 5 et seq. ubi, si non innumera illa martyrum millia recensentur, quos Leo Magnus in octava sub Aureliano persecutione passos esse posuit, nominantur saltem plurimi, eorumque poenae, ex fide Martyrologiorum et similium scriptorum auctoritatibus.

Aurelianus . . . iram Dei crudelibus factis lacessivit, [Col. 0651A] Verum illi ne perficere quidem quae cogitaverat licuit: sed protinus inter initia sui furoris extinctus est. Edictum itaque indulgentiae emiserit Gallienus Aegyptiis an. Dom. 272 accuratissime, instante solemnitate paschali . . . Inde nemo est de persecutione suspectus usque ad Aurelianum. Eum tamen ipsum praetermisit Sulpicius Severus, vir alioqui fabulis addictissimus. Et merito quidem ille. Intentata enim duntaxat erat ab Aureliano, non item executioni mandata. Id satis manifeste indicant scriptores illis temporibus proximi Lactantius et Eusebius. Ecquid illis Lactantii verbis clarius? Verum illi ne perficere quidem quae cogitaverat licuit: sed protinus, etc. Similiter Eusebius de eodem Aureliano . . . . , , . . . Impulsus itaque erat duntaxat Aurelianus, ut persecutionem adversus Christianos commoveret; et de ea rumor solum, [Col. 0651B] quasi de re nondum ad exitum perducta ferebatur. etiam dixit, et edictis , a Deo esse occupatum. Nondum igitur persecutionem excitaverat: vixdum etiam subscripserat edictis, cum a Deo punitus est. Constricto cubito Deus conatum ejus repressit. Nondum igitur res erat ultra conatum perducta; nondum etiam plagam inflixerat, quam fuerat elevato brachio minatus. DODWELLUS.

Verum illi ne perficere quidem, etc. Producit (hunc) Lactantii locum Dodwellus, aitque: Si (Aureliano) perficere quae cogitaverat non licuit, ut tradit Lactantius, nullos itaque ejus decreto factos martyres fuisse necesse est. Verum, ex hoc ipso loco, et sequentibus, Dodwelli sententia jugulatur. Lactantius enim, qui istis temporibus fuit proximus, dicit quidem Aurelianum, quae cogitaverat, perficere non potuisse, non vero ei illa inchoare non licuisse; persecutionem vero inchoasse statim subdit: sed protinus inter initia sui furoris [Col. 0651C] extinctus est: non itaque ante ejus initium, sed antequam eam perficere et ad finem perducere posset, quod sequentibus verbis magis confirmat: Nondum ad provincias ulteriores cruenta ejus scripta pervenerant, et jam cruentus ipse humi jacebat. Pervenerant ergo ad provincias viciniores Thraciae, ubi interfectus est. Quibus etiam verbis Lactantius confirmat quod in Chronico Eusebii, et apud Orosium traditur, inter decretum persecutionis et Aureliani caedem aliquod temporis spatium intercessisse. PAGIUS, apud quem plura in eam rem digna lectu.

Sed protinus inter initia sui furoris extinctus est. Occisus Aurelianus uno aut altero mense, ut videtur, postquam persecutionis edictum emisit. PAGIUS.---Brevissimae igitur eatenus, quo et illam nomine appellavit, duorumque ad summum mensium. Sed, pergente viro docto, eadem post Aureliani interitum per aliquot menses, id est, per sex mensium interregnum duravit; et quicumque Christiani martyrium tunc passi sunt, sub Aureliano in Martyrologiis passi dicuntur, [Col. 0651D] quia videlicet virtute ejus decreti occisi. Ita ergo rursum. PAGIUS.

Ad provincias ulteriores. Id est, ultimas. Thracia enim nondum a nostro nominata est, ut possis cum Pagio provincias ultra Thraciam sitas intelligere. Maucroixius, Aux provinces les plus éloignées, eodem nobiscum sensu.

Scripta. Hoc est, edicta, quae Maucroixii versio; vel, edicta contra Christianos, quae plenior episcopi Sarisber. interpretatio. Scito tantum videri ejusmodi scripta cap. 10, num. 22, alio nomine litteras vocari his verbis, datisque ad praepositos litteris, etiam milites cogi ad nefanda sacrificia praecepit; ubi lege quae notavimus.

Coenofrurio. Sed cum iter faceret, apud Coenophrurium, mansionem quae est inter Heracliam et Byzantium, malitia notarii sui, et manu Mucaporis interfectus est. Editio Ox. et Cant. ex Vopisco. Adde Baluz., col. 307, et Columb., 397.

[Col. 0652A] Qui locus est Thraciae. Sed quis locus? Un bourg, ait Maucroixius, id est, pagus. Praeiverat Ferrarii Lexicon Geographicum: Caenophrurium, Castelnovo, ut ipsum nomen Graecum significat, pagus Thraciae, ad Propontidem, inter Byzantium . . . et Heracleam . . . ubi Aurelianus imperator interfectus est, teste Eutropio. Vopiscus mansionem vocavit in verbis modo allatis: de cujus vocis significatione dicetur suo loco in sequentibus.

Ab amicis interemptus. Edit. Ox. et Cant. ex Vopisco: »Incidit autem, ut se res fataliter agunt, ut Mnestheum quem pro notario secretorum habuerat, libertum, ut quidam, suum, infensiorem sibi minando redderet, quod nescio quid de quodam suspicatus esset. Mnestheus qui sciret Aurelianum neque frustra minari solere, neque, si minaretur, ignoscere, breve nominum conscripsit, mixtis iis, quibus Aurelianus vere irascebatur, cum iis de quibus nihil asperum cogitabat, etc.«---Quem Vopiscus Mnestheum vocat, a Zozimo dicitur, [Col. 0652B] , uti olim ad primum Zozimi librum annotavimus. Eaedem editiones. Adde Columb., col. 397.

Contra Deum . . . fecerunt. Versio anglica: They acted againsi God.---Ad verbum, Egerunt contra Deum; quod illa quae a nobis, in fine capitis 5, dicta sunt firmat. Conferatur Columbus, col. 397, Sallustius non dissimili ratione de veteribus Romanis: Optimus quisque facere, quam dicere . . . malebat.



CAPUT VII.

Diocletianus. Qui anno Christi 284, male enim Scaliger serius, imperator renuntiatus est; idque, non Palilibus, seu die 21 Aprilis, ut quamplurimis ante Petavii Doctrinam temporum persuasum fuit, sed die 17 septembris, si cum Pagio auctorem Chronici Alexandrini libeat sequi vel 12 kal. Decembres, id est, die 20 Novembris, si Diocletianeam Baluzii Chronologiam praetuleris. Petavium autem, lib. XI, [Col. 0652C] de Doct. temp. c. 30; denique Pagii Criticam in Annales Baronii ad annum Christi 284, num. 3 et 4.

Qui scelerum inventor et malorum machinator. MAUCROIX: Mauvais prince, et auteur de tous nos maux.---Quasi postrema hujus loci verba sint, et omnium nostrorum malorum machinator. Versio anglica: That was the Contriver of all our late miseries.---Perinde etiam atque recepta lectio sit, Inventor postremorum omnium nostrorum malorum. Occurrunt, opinor, ambae tralationes difficultati, quam ad caput 9, col. 666, tanget Tollius. Adde Col., col. 397. Lactantius in lib. de Mortibus Persecutorum cap. 7, quibus moribus Diocletianus imbutus fuerit, nos edocet . . . . Diocletianum tamen prioribus imperii annis Christianis favisse testatur Eusebius, lib. VIII, cap. 1, ubi quantam gloriam ante persecutionem anno 302 excitatam religio christiana consecuta esset indicans, ait: »Argumento esse possit imperatorum benignitas erga nostros, quibus regendas etiam provincias committebant, omni sacrificandi metu eos liberantes ob singularem, [Col. 0652D] qua in religionem nostram affecti erant, benevolentiam. Quid opus est dicere de iis, qui in imperatorum palatiis versabantur? Quid de imperatoribus ipsis, etc.« quae huc referenda. PAGIUS ad annum Chr. 284, num. 9.

Orbem terrae. Quem mox Diocletiani regnum appellari videbis, et qui proinde simpliciter de Imperio Romano intelligendus, uti et vox Orbis paulo post sine addito posita.

Avaritia et timiditate. Avaritiae exemplar occurrit apud Vopiscum in Numeriano, cum apud Tungros diverteretur. Editio Ox. et Cant.---Affert Vopisci locum Baluzius, col. 307. Vin' hic vero insigne Diocletiani timiditatis argumentum? Perge quae noster dicit legere. Tres enim, inquit, participes regni sui fecit. Ratio, si quae ulla unquam, peremptoria. Confer Aurelii locum mox adducendum: Quoniam bellorum moles acrius urgebat, etc. Item clarissimum Graevium [Col. 0653A] ad caput 8, num. 6. Postremo, quae ad nonum dicimus, col. 664, et ad 10, col. 668.

Subvertit orbem terrae, Acta latina passionis SS. martyrum Tarachi, Probi, et Andronici, quos sub Diocletiano et Maximiano Herculio serius ocius passos esse certum est: »Maximus dixit, maledicis principes, o malum caput, qui diuturnam et almam pacem praestiterunt. Andronicus dixit, Ego maledixi et maledico potestates et sanguibibulos, qui saeculum everterunt.« Quod cum magno animo, viventibus iis principibus, et apud praesidem Romanum dictum fuerit, major sane huic scriptori, dum post utriusque mortem similia affirmat, fides est habenda.

Tres enim participes regni sui fecit. Maximianum cognomento Herculium anno Ch. 285, Constantium cognomento Chlorum, et Galerium Maximianum cognomento Armentarium, anno 293. Editio Ox. et Cant.

Adde Baluzium, col. 307, Cuperum, col. 482, Columbum, col. 398, et Pagii Criticam ad annum Ch. 292, quo videlicet, secundum Pagium, non sequente, [Col. 0653B] Constantius Chlorus et Galerius Maximianus a Diocletiano Caesares facti.

Regni sui. Tanquam de regis proprie dicti ditione et potestate agatur, non vero de imperatore, qui orbem terrae administrabat. Sed quia, ut jam vidimus, Romani imperatores, tertio saltem saeculo, reges vocati, idcirco etiam quandoque illorum ditio ac potestas regni nomen sortitae sunt. Aurelius Victor de ejusdem Diocletiani imperio: Celebrato regni vicesimo anno, valentior curam R. P. abjecit. Confer ex Hieronymiana Eusebiani Chronici versione, Tiberius Drusum consortem regni facit. Item, Philippus Philippum filium suum consortem regni fecit. Imperium sine circuitione interpretes nostro loco reddiderunt.

In quatuor partes orbe diviso. En quo pacto, ex Aurelii Victoris pericope vere insigni: Quoniam bellorum moles . . . . . acrius urgebat, quasi partito imperio, cuncta quae trans Alpes Galliae sunt, Constantio commissa (haec prima pars); Africa, Italiaque [Col. 0653C] Herculio (haec secunda); Illyricique ora ad usque Ponti fretum, Galerio (ecce tertiam). Caetera Valerius retentavit. Hic quartam habes. Vide an non itaque Hispania Valerio Diocletiano inter alia cesserit.

Quam priores principes habuerant cum soli, etc. Tralatio anglica: The former emperours. Id est, priores imperatores. Optimus Commentarius. Promiscuae enim apud antiquos imperatoris ac principis appellationes, etiam cum de imperatorum maximis loquuntur. Confer dicta ad caput 14, num. 10.

Accipientium. Anglica versio: Of those who received hispay. Hoc est, eorum qui stipendia ab eo accipiebant.

Dantium. Eadem: Of those who payed his taxes. Id est, illorum qui imperata sibi tributa solvebant.

Enormitate indictionum. Sic apud Spartianum in Caracalla, enormitas stipendii; et in Vita S. Cypriani per Pontium, enormitas spatii longioris; et in Theodosii Novellis. Palatinae exactionis enormitas; denique, apud Jul. Capitolinum in Gordiano tertio, de Philippo Arabe, qui se in novitate atque enormitate fortunae [Col. 0653D] non tenuit.

Indictionum. Tributorum. Edit. Ox. et Cant. Adde Baluz., col. 307.

Desererentur agri. Vide Baluz., col. 307.

Et culturae. Forte scriptum, et culta rura: quanquam nec vulgata lectio mala est. TOLLIUS.

Provinciae quoque in frusta concisae. Reliquit Augustus Senatui imperii Breviarium, quod quale fuerit ex Strabone, et Tacito, et Plinio intelligimus; nec ullus memoratur imperatorum, qui provinciarum distributionem innovarit usque ad Hadrianum. Mutata equidem nonnulla ab Hadriano discimus ex Appiano. Sed quamcumque tandem ille provinciarum distributionem reliquerit posteris, ea rursus permansisse videtur usque ad Diocletianum. Novam enim ille cum suis Caesaribus provinciarum partitionem fecit. Provincias, eo imperante, in frusta concisas tradit in aureolo de Persecutorum mortibus libello [Col. 0654A] Lactantius. DODWELLUS, in diss. Cypr. XI, num. 23.

Multi praesides. Vide Cup., col. 482, et Columb., col. 378.

Officia. Pro, officiarii. Edit. Ox. et Cant.---Confer Cangii Glossarium, v. Officium: et Graevium infra, capite 8. Sed omnino debere hic inferioris ordinis officia intelligi ostendit, cum sutecedens mentio praesidum, quibus scilicet officia illa suberant. tum collatus Pollionis locus in duobus Gallienis, ubi palatinorum officiorum praefecti et magistri sic commemorantur: »Cum iret ad hortos nominis sui, omnia palatina officia sequebantur. Ibant et praefecti; et magistri officiorum omnium adhibebantur.«

Incubare. Sic et lib. VII de vita Beata, cap. 19: Si quidem capto mundo cum magnis latronum exercitibus incubabit, et supra, cap. III: Subjectorum tamen cervicibus incubavit quam diutissime. Florus l. II, c. 6, de Scipione: Sic factum est, ut inhaerentem, atque incubantem Italiae extorqueret Hannibalem. Sed plura video clarissimum Columbum jam ad caput tertium, [Col. 0654B] col. 395, congessisse. TOLLIUS.

Rationales. Procuratores principum, quorum cura erat, ut in provinciis bona caduca et vacantia fisco vindicarent. Editio Ox. et Cant.---Rationales eosdem revera esse atque principum procuratores perspicue ostendit Lampridius in Alex. Severo his verbis: Ubi aliquos voluisset vel rectores provinciis dare, vel praepositos facere, vel procuratores, id est, rationales ordinare, nomina eorum proponebat. De iisdem rationalibus reperio in codice »ad fiscum pertinentes causas rationalis decidat, omnibus concussionibus prohibendis;« et alio loco: »Rationalis noster, si res quae a fisco occupatae sunt Domini tui esse probaveris, jus publicum sequetur.«

Magistri. Vide Columbum, col. 400, itemque dicenda ad caput 14, num. 18.

Vicarii praefectorum. Non ea erat vicariorum praefectorum urbium regiarum potestas, ut his idem quod praefectis liceret quorum vicem tuebantur. Ergo amplior [Col. 0654C] hic nunc potestas data est, quo voluntatem Principis exsequerentur. TOLLIUS.

Quibus omnibus. Legendum forte, sub quibus omnibus. GALE.

Civiles actus. Id est, acta in civilibus cansis decretoria; et ita, mox condemnationes et proscriptiones, pro actis decretoriis condemnationum et proscriptionum. Qui ejusmodi acta faciebant, actuarii et actuales dicti a veteribus. Aurelius Victor: Tantum actuariorum . . . in exercitu factiones vigent. Glossae Philoxeni et aliorum, Actuarius, . Actualis scientia, . Confer. Cup., col. 483, et Columb., col. 400.

Sed condemnationes tantum, etc. Quomodo tantum condemnationes et proscriptiones? Id est. quomodo nil aliud, quam condemnabant et proscribebant, si, ut sequitur, proscriptiones frequentes solum erant? Et rursus, quomodo tantum condemnationes et proscriptiones, ubi civiles actus fuisse apparet, etsi admodum raros? An legendum, quibus omnibus civiles actus admodum [Col. 0654D] rari, sed condemnationes et proscriptiones frequentes, sine tantum? Abesset certe tota loci difficultas. Sed erunt, credo quibus id adverbii videbitur potius , ut in ista Justini Perioche: Ingrati civis officium existimano (Trogus). si, cum omnium gentium res gestas illustraverit, de sola tantum patria taceat; etsi loca haud perfecte similia sint.

Proscriptiones. Ea vox tam de hominibus in exilium ejectis, quam de bonis eorum fisco addictis accipi potest. TOLLIUS.

Exactiones. Vide Columb., col. 400.

Haec quoque. Legendum, Haud quoque. ALLIX.---Imo potius, Nec quoque, quod a veteri codice minus recedit. Atque id jamdiu antequam viri doctissimi conjecturam vidissem, mirabar, ut amici norunt, nemini in mentem venisse, adeo emendatio facilis erat et necessaria. Quaenam enim ad Diocletianeam reipublicae gubernationem pertinentia nominantur et recensentur [Col. 0655A] in antecedentibus? An res ullo pacto tolerabiles, ut noster catalogum pertexendo addere potuerit, Haec quoque tolerari possunt? Minime: sed res e contrario plane intolerabiles; puta »enormitas indictionum, perpetuae rerum innumerabilium exactiones, et in exactionibus injuriae non ferendae:« unde liquet, subjiciendum statim fuisse »nec quoque tolerari possunt.«

Ad exhibendos milites. Id est, ad praestanda militibus stipendia. PAGIUS.---Item Editiones Oxon. et Cant. e Baluzio, apud quem alia etiam in eam rem, col. 308.---Ad exhib. mil. Exhibere Latinis posteriorum temporum est alere, sustentare. Justin. l. XI, 10: Misere vitam exhibentem; hoc est, misere se sustentantem. Graevius, qui et tibi videndus ea de re ad caput 11, num. 2.

Variis iniquitatibus. Sic Salvianus, lib. V: »Quibus enim aliis rebus Bacaudae facti sunt, nisi iniquitatibus nostris, nisi improbitatibus judicum, etc.«

Legem pretiis. Vide Baluz., col. 308, et Columb., col. 400.

[Col. 0655B] Donec lex. Vide eosdem, ibid.

In exhibendis oper. et artif. et plaustris omnibus, quaecumque sint, etc. Copulam excidisse puto. Videtur enim Lactantius scripsisse: »In exhibendis operariis, et artificibus et plaustris, omnibusque, quaecumque sint fabricandis operibus necessaria.« que absorpsit syllaba sequens in quaecumque. Non tantum coacti fuerunt operarios, artifices et plaustra exhibere, sed et omne aliud instrumentum, quod requirebatur ad opera condenda. GRAEVIUS.

Omnibus quaecumque. Et hic copula deest. Lege igitur, omnibusque. TOLLIUS.

Hic basilicae, hic circus, hic, etc. Pro hic, legendum ubique credam hinc. GALE.

Hic moneta. Vide Cup., col. 483, et Columb., col. 400.

Hic armorum. Vide Cup., col. 483.

Magna pars civitatis exceditur. Pro magna parte civitatis exceditur. Expulsi namque cives privatis aedificiis, quorum areae in aedificationes principis cessurae erant, tamquam urbe capta, excedere cogebantur, et [Col. 0655C] alias sedes quaerere. TOLLIUS.---Magna pars civ. exced. Lege, magna parte civitatis exceditur; aut magna pars civitatis exciditur. ALLIX.---Exceditur. Exeditur. GALE. Itemque Allixius, alio loco.

Civitatis. Nicomediae, quam Diocletianus Romae studuit aequare, ut infra. Edit. Oxon. et Cant. Adstipulantur doctissimi Translatores, qui ne vocis quidem civitatis meminerunt, sed ejus loco Nicomediam posuerunt. Conf. Baluz., col. 308.

Ita semper dementabat. So madly expenceful was he. Versio anglica. Ad verbum, Adeo stulte impendiosus erat.---Dementabat. Insaniebat, infinita scilicet aedificandi cupiditate. TOLLIUS.---Necaliter fere Maucroixius. Adde Cuperum, col. 401, in Columbi Nota ad hunc locum.---Dementabat. An dementabatur? ALLIX, quialibi tamen rotunde, legendum dementabatur.---Mihi, quin noster compositum demutabat, pro simplici mutabat, ob adhibitum recens mutari scripserit, non dubium est, in hunc sensum. »Quod ita autem Diocletianus [Col. 0655D] plus semel opera jam perfecta diruebat ac mutabat, inde ortum, quod is Nicomediam studeret urbi Romae coaequare;« ut primo loco frequentes Diocletiani circa sua aedificia mutationes memoraverit, dein porro illarum causam attulerit, quam dixi, eamque valde planam et idoneam. Demutare idem, quod mutare. Plautus:

. . . aut si demutant mores ingenium tuum:
pro mutant, vel immutant, ut e praecedenti versu apparet:

Sive immutare vis ingenium moribus.
Sed et verbo demutare, ejusque verbali nomine demutatione, solutae orationis Auctores usi sunt. Apuleius, nisi quod sensu ab eo, quem hic sequimur, paulum diverso: Quamquam, ait, teterrimum os tuum minimum a Thiesta tragico demutet, hoc est, differat. Plinius vero demutationem in eadem prorsus significatione, qua mutatio a Latinis usurpari solet, adhibens: Nullum animal (camaeleone) pavidius esse existimatur, [Col. 0656A] et ideo versicoloris esse demutationis, saltem secundum vetustiores editiones; fatendum enim excusum fuisse in recentioribus mutationis, propter insolentiam vocis forsitan inter alia. Mirum certe, editores nullam fecisse mentionem priscae lectionis.

Licitum consuetudine. Vide Baluz., col. 308.



CAPUT VIII.

Quid frater ejus. Nempe Diocletiani. PAGIUS, ad ann. Chr. 291, num. 2.---Recte, quamquam id nomen usque ab initio capitis 7, sit repetendum.

Frater ejus Maximianus. Non natura, sed imperio; siquidem Diocletianus Dalmata, Maximianus Pannonia oriundus fuerit. Diversum sanguinem, inquit Mamertinus in Panegyrico, »affectibus miscuistis. Non fortuita in vobis germanitas est, sed electa.« Ed. Ox. et Cant.---Maximien, son associé à l'Empire, MAUCROIX.---Id est, Maximianus ejus in imperii administratione socius; quocum anglica concinit translatio: His Colleague in the Empire, ejus in imperio collega. [Col. 0656B] Confer Baluz., col. 308, Cuper., 483, Columb., 401.

Qui est dictus Herculius. Claudit hic primam hujus capitis periodum Maucroixii versio: Maximien, son associé à l'Empire, quel rapport n'avait-il pas avec lui? Claudit quoque editio Aboensis isto pacto: Quid frater ejus Maximianus, qui est dictus Herculius? Sed haec quidem ex optimo praemonstratore ampl. Cupero, quem videsis, col. 485.---Qui est dictus Herculius. Compendium Historiae Romanae a Pomponio Laeto vulgatum, ubi et rem pluribus exequitur: »Cognomina sibi indidere (Diocletianus et Maximianus). Diocletianus Jovius, Maximianus Herculius appellati sunt, velut ille Jovis, hic Herculis haeres.« Sed aliter, et magis credibiliter Aurelius Victor in Caesaribus: »Huic (Maximiano) postea cultu numinis, Herculei cognomentum accessit, uti Valerio (Diocletiano) Jovium: unde etiam militaribus auxiliis longe in exercitum praestantibus nomen impositum.« Adde Cuperum, ad Qui est dictus, col. 485; et Columbum, V. Herculius, col. 401.

Non dissimilis ab eo? Dele interrogationis notam. [Col. 0656C] GALE.---Eamdem merito translatam hinc voluit Cuperus, loco recens laudato; ut postquam hic Scriptor ad Maximianum Herculium cum ista interrogatione transiverit: Quid frater ejus Maximianus, qui est dictus Herculius? sibi ipsi breviter responderit: Non dissimilis ab eo; hoc est, non dissimilis fuit a Diocletiano.

Nec enim possent in amicitia tam fideli cohaerere, nisi esset, etc. Oratorie dictum, pro Nec enim potuissent in amicitia tam fideli cohaerere, nisi fuisset; et quae sequuntur. Illi enim non vivebant amplius; optimeque adeo versio anglica: Nor could thei ave been cemented into so entire a friendship, if thei had not been, etc. Eodem redit Maucroixiana. A moins que d'avoir les mêmes inclinations, les mêmes pensées, les mêmes désirs, auraient-ils vécu dans une si parfaite intelligence?

Nec enim possent in amicitia. Notum illud Sallustii in Catilin.: Nam idem velle atque idem nolle, ea demum firma amicitia est. TOLLIUS.

In utroque, etc. Vide Bal., col. 310.

Hoc solum differebant, quod avaritia minori, etc. [Col. 0656D] Quod avaritiae minori. Editio Aboensis, cum Oxoniensi anni 1684 et Cantabr. anni sequentis. Legendum avaritiae. Vossius, cui mox adstipulabuntur alii.

Hoc solum differebant, quod avaritia minori, etc. Subesse hic loci mendum cum Baluzio suspicor; luxata est enim verborum structura: sed assentiri non possum viro doctissimo, qui ideo corrupta haec censet ac depravata, quod alias secum pugnaret Lactantius, qui subinde scribit, non admodum diligentem fuisse Maximianum in conservandis opibus quas ei Africa et Hispania opulentissimae provinciae subministrabant. Quidni enim rapacior Maximianus, tenacior Diocletianus haberi possit? Praesertim cum Maximianus fuerit ferus animo, avaritia crudelis; atque hac saltem parte consortem imperii vicerit. Locum itaque ita restituo, donec de illius sensu melius constiterit: Hoc solum differebant, quod avaritiae minori, id est, Maximiano, altero fuit plus (majori vero [Col. 0657A] minus, sed plus timiditatis), plus vero animi, non ad bene faciendum, sed ad male. Ita ut intermedia verba uncis inclusa, et a praecedentibus sejuncta, videantur mihi sensum illum suppeditare, quem hic locus postulat. Editio Oxon. anni 1680, a qua tralationem anglicam non nisi verbis discrepare dici potest.---Episcopus Asaphensis legit: Quod avaritiae minori altero fuit plus, sed plus timiditatis: majori vero minus, sed plus animi, etc. Quae quidem lectio distinctior est: sed si admittatur, sibi non constabit Lactantius, quippe qui Diocletianum infra describit tanquam in omni tumultu meticulosum animique disjectum. SPARKIUS in edit. Oxon. anni 1684, itemque in Cantabr. post illa, quae modo ex priore Oxoniensi repraesentavimus.---Locum hunc corruptum et luxatum esse, quicumque in hoc libello emaculando elaborarunt, videre, variisque usi sunt remediis. Forte scripsit Lactantius: Hoc solum differebant, quod avaritia major in altero fuit, sed plus timiditatis; in altero vero minor avaritia, sed plus animi, non ad benefaciendum, sed ad male. [Col. 0657B] Non ausim praestare hanc manum esse Lactantii; non tamen longius aberrare ab ea hanc lectionem mihi persuasi, si praecedentia inspicias, et quae sequuntur. Diocletiani dicit fuisse majorem avaritiam, sed et majorem timiditatem. Inde in capite praecedenti dixit, illum orbem terrae simul et avaritia, et timiditate subvertisse. Propter illam timiditatem tres in consortium imperii adscivit, qui multiplicatis exercitibus exhauserunt imperium Romanum; dein subjicit avaritiae exempla. Maximianum autem minus avarum fuisse, sed prodigum: animosiorem autem in agendo male, nimirum in locupletissimis senatoribus interficiendis, et virginibus abducendis. Vidi postea in eadem fere sententia doctissimum Columbum esse. GRAEVIUS.---Lego: Hoc solum differebant, quod avaritiae minori altero fuit plus, sed et plus timiditatis: majori vero minus, plus vero animi, non ad bene faciendum, etc. GALE.---Et nobis quoque liceat ad hujus loci intellectum ac restitutionem conjecturis indulgere. [Col. 0657C] Quid si igitur minori et majori notulae antiquitus fuerint, quae ex ora libri, ubi primulum de more adscriptae essent, postea in auctoris verba malo fato irrepserint? auctor vero ab origine scripsisset: Hoc solum differebant, quod avaritiae in altero fuit plus, sed plus timiditatis; in altero minus, plus vero animi, non ad bene faciendum, sed ad male? Tunc certe pronum fuerit prius altero de minori, scilicet fratre, posterius autem de majori, pariter fratre, accipere; quod agat citra controversiam hic Scriptor de Diocletiano et Maximiano Herculio tanquam fratribus: pronum itidem posuisse confestim suis locis in margine minori et majori, modo certis Veterum fundamentis superstruens Annotator crederet, Diocletianum fuisse minorem natu, Herculium majorem. Fundamenta vero, quae nunc potissimum habeo ob oculos, duo sunt. Unum est, ex Cassiodori Chronico, Diocletianum et Maximianum Herculium eodem anno ob aetatis defectum purpuram deposuisse; postquam videlicet, narrante Eutropio, Diocletianus auctor fuisset Herculio, [Col. 0657D] ut in privatam vitam concederent, et stationem tuendae Reipublicae viridioribus junioribusque mandarent. Alterum autem, quod ex Zozimo, non tantum Maximianus Herculius morte simplici obierit aeque ac Diocletianus, sed prior pluribus annis. Quam frequenter porro conquerantur docti, marginales notas in auctorum verba perperam irrepsisse, nemo nescit; et erit, credo, exemplum rei manifestissimum in proxime sequentibus. Scimus alias ex Victoris Epitome, Diocletianum vixisse annos sexaginta octo; Maximianum vero Herculium aetate tantum sexagenarium interiisse. Addantur Baluzius, col. 311, et Columbus, col. 401.

Subjacerentque opulentissimae provinciae vel Africa, vel Hispania. Quid? si sola, verbi gratia, Africa subjacebat, subjacebantne plures ditissimae provinciae, ac non potius unica tantum? Ferret ergo manuscriptus codex: Subjacerentque opulentissimae provinciae Africa et Hispania, sicut clarissimis interpretibus [Col. 0658A] contra illius, et Aurelii simul Victoris auctoritatem legere in mentem venit. Aut ferret saltem: Subjacerentque opulentissimae provinciae vel Africae, vel Hispaniae, in genitivo casu. Verum vulgata lectio ejusmodi est, ut postquam initio, non unius, sed plurium provinciarum mentionem injecit, illae subito in unicam Africam, vel Hispaniam recidant. Deinde, cum Aurelius Victor, qui de Caesaribus sub imperatore Juliano scribebat, probe noverit, quasi partito imperio, cuncta quae trans Alpes Galliae erant, fuisse Constantio commissa, Africam Italiamque Herculio, Illyricique oram ad usque Ponti fretum Galerio: caetera vero Valerium (Diocletianum) retentasse, (et inter quae igitur Hispaniam putare oportet) quis credat, nostrum Cecilium, qui Maximiani Herculii temporibus multo vicinior extitit, paria nescivisse; seu, quod idem est, non potuisse utrum Africa, vel Hispania Herculio praeter Italiam subjacuerit, invenire et dicere? Scripserat ergo simpliciter, ut res clamitat: Nam cum ipsam imperii sedem teneret, subjacerentque opulentissimae provinciae, [Col. 0658B] (Africae scilicet generalis, in qua plures minores provinciae continebantur) non erat in custodiendis opibus tam diligens, etc. Sed ad voces opulentissimae provinciae, nescio quis longe post nostrum natus, et qui, quas praecise provincias noster intellexisset, ignorabat, aut non satis meminerat, et locum tamen sibi, vel aliis volebat obiter illustrare, notaverat per compendium ad marginem, vel Africa, vel Hispania, hoc est, velut Africa, vel Hispania; et inde postea confecta et exarata in libri contextu lectio, ad quam haec annotamus. Aliter tamen, quod fatendum, viri docti, ut sequentia ostendent.

Dodwellus in dissertatione XI Cyprianica de Paucitate martyrum, num. 75, existimat, nullos martyres in Hispaniis hoc tempore fuisse, quod eas Constantius regeret. Victor enim de Caesaribus, qui scribit, Italiam et Africam Maximiano Herculio paruisse, de Constantio ait: Quasi partito imperio, cuncta, quae trans Alpes Galliae sunt, Constantio commissa. Quare [Col. 0658C] cum Hispaniam aliis ditionibus Victor non accensuerit, putat Dodwellus vir eruditissimus, Hispanias, Britannias et Gallias Constantio Caesari creditas fuisse; indeque infert, nullos in Hispaniis martyres fuisse, cum nullum accesserit Constantii edictum, et Urbici magistratus, cum gladii potestate carerent, nullos martyrio coronare possent. Verum Victoris verba citata tantum ostendunt, Constantium Gallias rexisse: Hispanias autem Maximiano Herculio subditas fuisse, docet Lactantius lib. de Mortibus Persecutorum, cap. 8: »Nam cum ipsam Imperii sedem teneret Italiam (nempe Herculius), subjacerentque opulentissimae provinciae vel Africa, vel Hispania, non erat in custodiendis opibus tam diligens, quarum illi copia suppetebat.« Pagius ad annum Christi 303, num 10.

Non erat in custodiendis opibus tam diligens. He was not so careful in the management of his Treasure as was necessary. Versio anglica.---Id est, non erat in custodiendis opibus tanta, quanta oportebat, diligentia. Possit simplicius tam diligens, pro valde diligens [Col. 0658D] sumi. Haud raro enim idonei auctores eleganter tam, pro valde posuerunt. Plinius, l. VII Hist. Nat., c. 49: M. Caecilius Rufus et C. Licinius Calvus eadem die geniti sunt, oratores quidem ambo, sed tam dispari eventu; ubi ne aliud quidem umquam tam dispari queat esse, quam valde dispari. Plautus pariter in Mostell., act. IV, sc. 2, V. 9:

Ferocem facis, quia te herus tam amat.
Ad quem versum jure merito Taubmannus, tam, id est, valde: quod et confirmat laudato Plinii loco, atque aliis.

Non deerant locupletissimi Senatores, etc. Artificium Aureliano satis notum, Vopisco referente. Dicitur praeterea hujus fuisse crudelitatis, ut plerisque senatoribus simulatam ingereret factionem conjurationis ac tyrannidis, quo facilius eos posset occidere. Edit. Oxon. et Cant. Confer Baluz., col. 311.

Qui subornatis indiciis, etc. Haeserat mihi aqua [Col. 0659A] hoc loco, quem eapropter ex isto inter alios Livii explicandum credideram: Ad invidiam (Marco Fulvio) faciendam, legatos ambracienses in senatum subornatos criminibus introduxit; hoc est ad criminandum, prout crimen frequenter Ciceroni ipsa criminatio est, sive criminum accusatio. Sed nodus aliunde multo melius solvi potest, ut jam videbis.---Subornare indicia est subornare indices. Sic conjugia, pro conjugibus; servitia, pro servis; officia, pro iis, qui funguntur officiis, et mille talia, quae facile possunt congeri. Nihil certius. Suetonius, verbi gratia, in Augusto, consilia semestria, pro consiliariis semestribus. GRAEVIUS.---Astipulatur versio anglica. Accused by some Witnesses, that were suborned to swear against them, etc., id est, accusati a subornatis aliquot testibus.

Effoderentur assidue lumina senatus. Justinus de Athenis a Lacedaemoniis captis eadem fere phrasi utitur. Et noster, l. V, c. 12: Manus ei denique auferantur, effodiantur oculi. Infra, c. 36: Itaque confessoribus effodiebantur oculi. TOLLIUS. Adde Baluz., [Col. 0659B] col. 311, et Cup., col. 485.

Jam libido in homine pestifero. Recte Heinsius legendum vidit: Jam libido in homine pestifera, etc. GRAEV.

Non modo ad corrumpendos mores, etc. Sensus erit magis nitidus, si legeris mares. Et licet gradatio videatur minus congrua a crimine Sodomiae ad raptus virginum, apud Romanos tamen hoc crimen illo majus habebatur. BURNETUS.---Longe antequam Sarisberiensis esset episcopus, ac subjiciendam paulo post Colomesii notulam cum caeteris accepissemus. Confer Cup., col. 485.---Nihil certius conjectura pulcherrima doctissimi Burneti. GR.---Eo magis, liceat hoc addere, quia, si rem propius consideraverimus, auctoris gradatio non simpliciter a crimine Sodomiae ad raptus virginum procedit, quod aliquanto nimis innuit viri celeberrimi locutio, sed a crimine corruptorum marium ad crimen violatarum nobilium filiarum: ut his adeo Maximianus, rem cum eis habendo, vim inferret, maribus minime, quos nempe sibi prius vel prece, vel pretio, aliisve lenociniis [Col. 0659C] conciliasset. Corrumpere certe eo sensu minus est quam violare; praesertim, quando de violatis primorum filiabus agitur, uti nunc. Neque aliter sine dubio distinguenda apud Aurelium Victorem, matrimonia nobilium corrupit, de Carino, qui militariam nuptas affectabat; et constupratis vi plerisque, de Victorino.---Pro mores, mares legendum esse sagacissime odoratus est amicus noster Joannes Battely, Suffolciensis archidiaconus, vir clarissimus, idemque reverendissimo archiepiscopo Cantuariensi a sacris domesticis. A quo diversus non abit reverendus doctor Burnetus in anglica sua libelli hujus translatione. COLOMESIUS.

Verum etiam ad violandas prim. fil. Vir ergo reapse , ut loquitur de illo Julianus imperator in Caesaribus.---In the debauching daughters . . . Anglica versio.---Auribus, opinor, parcens, cum vox violandas hoc loco multo plus notet.

Felicitatem imperii. Vide Cup., col. 485.

Si libidini, et cupiditati malae nihil denegaret. Hi mores hominis, qui postea Ecclesiam persecutus est. PAGIUS, [Col. 0659D] ad annum Chr. 291, n. 2.---Si libidini. Cic. apud Nonium: Graves enim dominae cogitationum libidines infinita quaedam cogunt, atque imperant; quae quia expleri, atque saliari nullo modo possunt, ad omne facinus impellunt eos, qui illecebris suis incenduntur. TOLLIUS.

Constantium. Intellige Constantium Chlorum, unum ex tribus illis, quos capite 7, num. 6, Diocletianus dicitur participes fecisse sui regni. Tres enim participes regni sui fecit. Ad quae verba, quo id anno singulis post Christum natum contigerit, notavimus. Confer Baluz., col. 312; et Columb., col. 402.

Orbem. Eum nempe, quem capite 7, num. 8, Diocletianus narratur in quatuor partes divisisse; in quatuor partes orbe diviso. Vide notas. The whole empire. Versio anglica. Id est, totum imperium: sensu optime, si quid video, expresso. Accepit contra de toto seu universo terrarum orbe Maucroixius: Digne de commander à tout l'univers.



CAPUT IX.
[Col. 0660A]

Alter vero Maximianus, etc. Pour ce qui est de Galerius, gendre de Dioclétien. MAUCROIX.---Latine, de Galerio, genero Diocletiani. Non male, si ad alios historicos respexerimus: sed haud ita forsan, si ad nostrum. Quod ut explicem, fuit certe alter ille Maximianus, ad quem jam nostri properat narratio, vocatus saepissime Galerius ab historicis latinis, quo ipsum melius a Maximiano Herculio distinguerent; idque, sive nomen simul Maximiani adjunxerint, sive non. Priori modo, apud Eutropium libri IX, legimus: Diocletianus Maximianum Herculium ex Caesare fecit Augustum. Maximianus Galerius in Dacia haud longe a Sardica natus; et rursus apud Aurelium Victorem licet diverso ordine, Galerium Maximianum, cui cognomen Armentario erat, etc. Posteriori vero ratione, apud eumdem pauculis interjectis: Illyrici ora ad usque Ponti fretum Galerio commissa. Sed, quod videtur Maucroixius non observasse, accidit nescio quo pacto, ut a Galerii appellatione hic scriptor per totum librum [Col. 0660B] abstinuerit; et vel alios distinctionis, de qua agitur, characteres adhibuerit, puta in proxime sequentibus, quem sibi generum Diocletianus asciverat, capite autem 10, Maximianus Caesar, et sic de caeteris: vel nullos, ut cum capite 19: Erat, inquit, locus altus . . . in cujus summo Maximianus ipse purpuram sumpserat, quod ad Galerianum Maximianum pertinet, ut ex reliqua libelli serie patebit. Atque hoc ultimo modo de duobus simul Maximianis Julianus imperator in Caesaribus: Deinde Diocletianus secum ducens Maximianos duos, et avum meum Constantium; ubi nulla alia vides utriusque Maximiani nomina. Adde Baluz., col. 312; et Cup., col. 486.

Quo anno vero is, de quo nunc sermo, Maximianus, admotus fuerit reipublicae regimini a Diocletiano, et Caesar factus, dictum supra, quantum satis est, ad caput 7, num. 7.

Quem sibi generum Diocletianus, etc. Eutropius, l. IX Hist. rom.: Diocletianus Maximianum Herculium [Col. 0660C] ex Caesare fecit Augustum: Constantium et Maximianum Caesares . . . atque ut eos etiam affinitate conjungeret, Constantius privignam Herculii Theodoram accepit, Galerius, filiam Diocletiani Valeriam.

Non his duodus tantum, etc. Ordo et sensus sunt: Pejor (fuit) non tantum his duobus malis (principibus) quos tempora nostra senserunt, sed omnibus qui fuerunt. Confer doctissimos translatores.---His duobus. Id est, Maximiano et ejus socero, prout explicare studuit in sua versione Maucroixius.

Huic bestiae. Vide Baluz., col, 312.

Efferitas. Legendum, et feritas. Editio Ox. et Cant. Item Vossius, Boherellus, Gale. Adde etiam Columb., col. 402.

Cum mater ejus. Ortus parentibus agrariis, pastor armentorum, unde ei cognomen. Edit. Ox. et Cant. ex Epitome Aurelii Victoris.

Transdanuviana. Caeterae editiones, Transdanubiana. Vid omnino Cuperum, ad haec verba, Romulam matrem.

In Daciam novam. Id est, Daciam Aureliani; nimirum [Col. 0660D] eam Moesiae partem, in quam Aurelianus populos transtulerat, quos ex Dacia Trajani abduxerat . . . Ed. Ox. et Cant.---E Baluzio scilicet, apud quem reliqua vide, col. 312. Videatur quoque Cuperus, col. 486.

In Daciam novam. Adi Anonymi Excerpta de Constantino, p. 659, lib. I. GALE.

Amne. Legendum, Amne Danubio. Editio Oxon. anni 1680, p. 108, in Emendationibus quae serius occurrebant.

Confugerat. Lege, confugerit. TOLLIUS.---Nil necesse. Terentius:

   Percastor, scitu' puer natus est Pamphilo.
Deos quaeso, ut sit superstes, quandoquidem ipse est ingenio bono,
Cumque huic veritus est optumae adolescenti facere injuriam.
Ubi post cum, a Lesbia ad reddendam sui voti rationem [Col. 0661A] adhibitum, non veritus sit, sed, veritus est legis: quia nempe ibi loci cum pro quoniam usurpatum. Noster alibi simili pacto: Cum libertatem populi Romani ferre non poterat, prorupit: quo in loco frustra aliquis ex communi loquendi genere emendari vellet, non posset. Alibi rursum: Cum inde . . . sibi nihil praeter nomen videbat accedere, respondit, etc., non, videret. Adi loca.

Statu. Ed. Aboens. Status. Conf. Columb., col. 402.---Rectius, Status celsus, ut et alii videre. TOL.

Caro ingens. Vide Baluz., col. 313.

Actibus. Ses actions. MAUCROIX.---Qui ita sine dubio illos corporis motus gestusque intelligebat, a quibus Donato in Terentium Scena actuosa dicta est, quae magis in gestu, quam in oratione constituta.

Metuebat acerrime. L. I Aen.: Aut metus acer erat. GAL.

Narseus rex Persarum. Vide ampliss. Cuperi Epist. 1, ad ampliss. pariter Voetium, col. 580.

Concitatus domesticis exemplis, etc. Being encouraged by the success that his Grand father Sapores had against Valerian, versio anglica.---Ad verbum fere: [Col. 0661B] animatus prospero successu expeditionis avi sui Saporis contra Valerianum; optima paraphrasi et sententia.

Avi sui Saporis. Vide Cup., col. 486.

In omni tumultu meticulosus. Tumultus, ex Ciceronis Philippica VIII: »Perturbatio tanta est, ut major timor oriatur, unde etiam nomen ductum est tumultus.« Quae verba non mediocriter illustrare incipiunt hunc locum, ubi Diocletiani timiditas, atque, ut ita dicam, meticulositas, non tantum cum omni tumultu juncta, sed ex omni tumultu orta apparet. At potuitne Narsei expeditio, ad occupandum Orientem cum magnis copiis adventantis et inhiantis, in tumultuum numero poni? Probe, inquam, si non ex illo Romanorum usu, quo jam inde a Ciceronis temporibus tumultus vulgo aliquid minus quam bellum et praelium significabat (Florus enim l. III, 18: Sed hic tumultus magis fuit, quam bellum; Curtius, VI, 5: Tumultus magis quam praelium fuit; laudata Philippica: Belli nomen ponendum in sententia quidam non putatabant; [Col. 0661C] tumultum appellare malebant): saltem ex ea loquendi consuetudine, qua vetustiores Romani gravissima sua bella, Italica scilicet et Gallica, tumultus specialiter, ob majorem timorem qui ex iis populo Romano oriebatur, vocabant. Rationes sunt, quod primum Cicero in epistolis ad Atticum, maximum illud bellum Parthicum, quod in suo Ciliciae proconsulatu imminere reipublicae videbat, tumultus nomine, priscam Romanorum loquendi consuetudinem ad alia bella quam Italica et Gallica extendendo, appellaverit. Verba sunt: »Hodie (Parthi) hyemant in Cyrrhestica, maximumque bellum impendet. Nam et Orodes, regis Parthorum filius, in provincia nostra est; nec dubitat Dejotarus, cujus filio pacta est Artavasdis filia . . . quin cum omnibus copiis ipse prima aestate Euphratem transiturus sit. Quo autem die Cassii litterae victrices in Senatu recitatae sunt, eodem meae tumultum nuntiantes.« Deinde autem, si subjecta nostri et aliorum loca vel levissime conferantur, apparebit Persicum nostri tumultum, hoc est, [Col. 0661D] illam Narsei sub Diocletiano expeditionem, quam videtur hic scriptor meris tumultibus annumerasse, ab Aurelio Victore modo Persarum impetus, modo Persarum gravem Orientis concussum, modo rotunde bellum nuncupari; et rursum id, quod Eutropius videtur simpliciter Persarum sub Caro tumultum nominasse, appellatum fuisse ab eodem Aurelio Persarum bellum, qui Mesopotamiam invasissent.

Noster in loco quem prae manibus habemus: »Diocletianus, ut erat in omni tumultu meticulosus.«

Aurelius Victor in Caesaribus: »Eodem tempore Orientem Persae, Africam Julianus et nationes Quinquegentanae graviter quatiebant . . . Et quoniam bellorum moles, de qua superius memoravimus, acrius urgebat . . . Illyrici ora ad usque Ponti fretum Galerio (commissa) . . . provinciaque credita Maximiano Caesari, uti, relictis finibus, in Mesopotamiam progrederetur, ad arcendos Persarum impetus.«

[Col. 0662A] Eutropius, lib. IX: Dum (Carus) bellum adversum Sarmatas gerit, nuntiato Persarum tumultu, ad Orientem profectus res contra Persas nobiles gessit.

Aurelius Victor, denuo in Caesaribus: »Quoniam, cognita Probi morte, barbarorum quique opportune invaserant (Carus), misso ad munimentum Galliae majore filio, Numeriani comitatu in Mesopotamiam pergit protinus, quod ea Persarum quasi solemni bello subest.«

Noster denique, cap. 23: »Census, ait, in provincias et civitates semel missus, censitoribus ubique diffusis et omnia exagitantibus, hostilis tumultus et captivitatis horrendae species erant; ubi, dum cum horrenda captivitate hostilem tumultum copulavit, vix aliud hostilis tumultus possit esse, quam hostile bellum.« Quare nec dubitandum credimus, quin hoc etiam capite Narsei expeditionem tumultus voce complectatur.

Animique disjectus. Recte clarissimus Columbus, dejectus. Nam animi disjectus idem est, quod dissolutus animi, sine intentione animi, et cura rerum necessariarum. TOLLIUS.---Idem viderunt viri doctissimi [Col. 0662B] Boherellus, Gale.

Non ausus est obviam tendere: sed hunc, etc. Vellem, qui mox vix ullum unquam majoris animi principem Diocletiano extitisse, affirmabunt, probarent ex idoneis scriptoribus, ausum id fuisse Diocletianum, quod noster negat. Nam si illud nequeunt ostendere, et constat contra ex Aurelio Victore, rem, uti hic narratur, abiisse, quidni Diocletianum meticulosum fuisse credemus, et animi dejectum: »His tempestatibus, ait ergo Aurelius Victor, interim Jovio Alexandriam profecto, provincia credita Maximiano Caesari, uti, relictis finibus, in Mesopotamiam progrederetur, ad arcendos Persarum impetus;« et rursum paulo post, indicansque verum tempus susceptae a Galerio Persicae expeditionis: »Quae terrae, inquit, cum acrius reposcuntur, bellum recens susceptum est, grave admodum perniciosumque;« per terras, quas dicit »acrius repetitas fuisse,« Aegypti terras intelligens, quas Valerius Diocletianus haud aliter, post [Col. 0662C] superatum semel Achilleum, repoposcit, quam Aegyptum totam proscriptionibus caedibusque foedando, ut infra ex Eutropio audiemus: per bellum autem grave admodum perniciosumque, quod, dum illae repetebantur, susceptum est, significans bellum Galerio contra Persas commissum, in eo grave admodum et perniciosum, quod a Persis prima vice Galerius graviter vexatus fuerit. Ubi si quis regerendum credat, ea ipsa de causa Galerium contra Persas missum fuisse a Diocletiano, quod ipse adversus Achilleum, qui Aegyptum invaserat, profectus esset: primo, insitum semper fuit a natura principibus majoris animi, ut sibi majores hostes propulsandos debellandosque sumerent. Carus, ut jam ex Eutropio audivimus, dum bellum adversum Sarmatas gerit, nuntiato Persarum tumultu, ad Orientem profectus, res contra Persas nobiles gessit. Et debuit omni tempore Diocletianus Aegyptiacam expeditionem ignobilem censere prae Persica. Ex Aurelio quippe Victore, bellum Persicum: »Quod interea dum acrius Aegypti terrae per [Col. 0662D] Diocletianum reposcebantur, susceptum est, fuit bellum admodum grave. Sed in Aegypto Achilleus facili negotio fusus.« Deinde vero, si ad laudata Victoris verba, simulque cum Pagio ad Eumenii panegyricum Constantio Caesari post victoriam Britannicam dictum, itemque ad Idacium, et auctorem Chronici Alexandrini, Libaniumque, ut oportet, attenderimus, vel Aegyptus jam tum plane, posito furore, quieverat, et eam tantum Diocletianus, debellato Achilleo, proscriptionibus et caedibus polluebat, quando provinciam credidit Maximiano Caesari, ut, relictis finibus, in Mesopotamiam proficisceretur ad arcendos Persarum impetus: aut si necdum penitus quieverat, tota certe pacata fuerat longe antequam vere superati fuissent Persae a Galerio; et Diocletianus tamen in Oriente substitit, quo jam sensu dicemus.

Per Armeniam misit. Persae Mesopotamiam imperii Romani provinciam, invaserant. Unde, narrante [Col. 0663A] Eutropio, primum Galerii Maximiani praelium cum illis inter Callinicum Carrasque factum est. Jam autem, cum Diocletianus tam sibi et Constantio, quam duobus Maximianis quasi partiretur imperium, Galerio Illyrici oram ad usque Ponti fretum commiserat; ita ut Galerius non melius contra Persas exercitum movere posset, relinquendo fines, quam per Armeniam, cui contigua erat Mesopotamia, in quam ii irruperant. Alia vide apud Baluz., col. 313.

Ipse in Oriente subsistens. Locutio haud dubie valde emphatica, sed qua, ni admodum fallor, huic Scriptori neutiquam propositum fuit vel Armeniam, per quam Diocletianus Galerium adversus Persas misit, vel Mesopotamiam, in quam illi irruptionem fecerant, ab Oriente distinguere. De ista quippe expeditione Aurelius Victor, Orientem Persae quatiebant; et Eutropius similiter: Narseus Orienti bellum inferebat. Nostro itaque propositum potius Diocletiani pusillanimitatem acriter arguere et ostendere, qui dum Orientem Persae graviter quatiebant (addidit [Col. 0663B] enim id adverbii Aurelius), non moverit Alexandria, quo profectus erat, et quae ipsa quoque Orientis, aut, si quis malit, Orientalium provinciarum nomine comprehendebatur, legatum, uno verbo, contra Persas misisse contentus, cum debuisset ipse obviam ire hostibus: ut hoc denique loco ipse in Oriente subsistens idem sonet, quod ipse in ipsissima sede belli Oriente pedem procul et immensum quantum ab hostibus figens. Credo tamen, ut ingenue dicam, scriptum potius fuisse eo sensu, ipso in Oriente subsistens, quam ipse, ut hactenus editum: »Oriens autem in dispositione imperii Romani, ne nos nimis Orientem extendere videamur, eas provincias omnes complectitur ab ipsius Vespasiani temporibus, quae a Thracia per Aegyptum et Asiam minorem usque ad Euphratem et Tygrim pertinent,« inquit illustrissimus de Marca in Concordia, lib. I, cap. 4. Confer Notitiam imperii, in qua inter provincias subjectas olim praefecto Orientis, Aegyptus, et utraque Armenia, et [Col. 0663C] Mesopotamia recensentur.

Aucupans exitus rerum. Idem hic valet aucupari exitus rerum, quod initio capitis 10 scrutari (sacrificiis) res futuras, et ventura quaerere. Dodwellus dissertatione Cyprianica XI, num. 68. Malim aucupans simpliciter pro observans sumere, vel ob haec Ciceronis verba: Cum praesertim tam multi occupationem (L. Syllae) observent, tempusque aucupentur, ut, simul atque ille despexerit, aliquid hujusmodi moliantur. Quo in loco quin observent et aucupentur synonyma sint, vix ullus, credo, poterit dubitare.

Ille insidiis. Praestare videtur, insidiis usus. TOLLIUS.

Quibus mos, etc. Nimirum uxore, pellicibus et familia regia. Mos hic antiquus Persarum, de quo vide Curt. in Vita Alexandri. Conf. Columb., col. 402. TOLLIUS.

Difficiliter. Rara sunt forsan hujus adverbii exempla. Non desunt tamen. Cicero, lib. IV Academic.: »Cur non etiam ut valde verisimile? Cur deinde non ut difficiliter a vero internoscatur?« Idem alibi, eodem libro: »Quomodo autem sumis, ut si quid [Col. 0663D] cui simile esse possit, sequatur, ut etiam difficiliter internosci possit?« Difficile ergo et difficulter frequentiora tantum. Glossae, verbi gratia, Polixeni et aliorum, difficulter, , .

Fugatoque Narseo rege. Primus tamen conflictus Galerio non adeo feliciter cessit. »Interim, inquit Baptista Egnatius, adversus Narseum, Persarum regem, Galerius infeliciter primo, mox reparatis copiis, ira etiam animos illi faciente, quod ad Diocletiani carpentum post cladem acceptam per mille passus pedes currere coactus est, egregie vicit, Narseo fugato, et caesis magna ex parte Persis, pellicibusque cum gaza omni regia captis.« Edit. Oxon. et Cant.---Alii aliter. Nam Dodwello, verbi gratia, Jam duobus praeliis superatus fuerat a Narseo Galerius, cum Narseum Galerius vicissim superavit et fugavit. Caetera, quae huc pertinent, pete ex Cupero, col. 487, e Baluzio, col. 313, et e Pagio denique, ad annum Christi 297, quo [Col. 0664A] Persas a Galerio Caesare victos fuisse, si nunc satis video, demonstrat.

Reversus, etc. Anno Christi 302 ut ponit quidem vir clarissimus in dissertationibus Cyprianicis. Sed, dum hunc Galerii reditum ex expeditione Persica Dodwellus in dissertatione Cyprianica XI, num. 68 (imo 70), in annum trecentesimum secundum differt, a recto tramite deviat, ait Pagius in Critica sua Historico-Chronologica; rejicitque ipse ad annum Christi 297, num. 4, quem adisis.

Cum praeda, etc. Vide Cuper., col. 488.

Sibi attulit superbiam, Diocletiano timorem. Metuenti scilicet, ne successu nimio elatus Galerius contumeliam sibi ab ipso factam aliquando ulcisceretur, quod eum, re male contra Persas gesta, ad carpentum suum per mille passus currere coegisset; uti et post accidisse, noster inferius docebit. TOLLIUS.

Diocletiano timorem. Ab ea potius, ni fallor, superbia, quam, ut modo legebas, Maximianus sibi attulit. Namque illa, sicut proxime sequitur, Galerius [Col. 0664B] in tantos fastus post hanc victoriam elevatus est, ut jam detrectaret Caesaris nomen; et inde Diocletiano misere timendum erat, ne brevi Galerius Augusti potestatem invaderet, eamque, propter memoratum Tollio curriculum, vel suo socero eriperet, quod postea factum. Aliter etiam Cuper., col. 489.

Ut jam detractaret, etc. Ita quoque editio Aboensis, et noster iterum, capite 10, si detractassent. Reliquae omnes, detrectaret. Videndus, vel, si nolis, Columbus, col. 402.---Ut jam detractaret Caesaris nomen. Qui hactenus igitur neque in epistolis ad ipsum missis, neque in aliis salutationibus, neque postremo in communi sermone imperator vocari consueverat, quod valde notandum. Nam ex Pagio, Caesares quidem anno Christi 197, nondum imperatores nuncupabantur . . . . sed ab anno insequenti, proindeque 198, quo Severus Quinquennalia exhibuit, Getam, aliosque deinceps Caesares, licet nec tribunitia potestate, nec imperio proconsulari exornati essent, imperatores [Col. 0664C] appellatos fuisse, certum est, inquit vir doctissimus. At hic contra Cecilius noster de Galerio, qui Narseum anno Christi, secundum Pagium, 297 superavit, ut jam detractaret Caesaris nomen, quo se nimirum Galerius ante eam victoriam per sex circiter annos non recusaverat appellari. Sed res aliunde ex hoc auctore multo certior. Is quippe in proxime sequentibus: Quod (nomen, inquit, Caesaris) cum (Maximianus) in litteris ad se datis audisset, truci vultu ac voce terribili exclamabat, Quousque Caesar? Et ex capite 18, Diocletianus Galerio socerum ad imperii abdicationem cogere volenti respondens, aiebat, indecens esse, si post tantam sublimis fastigii claritatem in humilis vitae tenebras decidisset . . . . . Verum si nomen imperatoris cuperet adipisci, qui illud itaque hactenus non obtinuerat, impedimento nihil esse, quominus omnes Augusti nuncuparentur. Imo, Galerium haud ante vocatum fuisse imperatorem, quam purpura socerum exuisset, disertissima hujus capitis affirmatio est sub finem his verbis: »Sed [Col. 0664D] differo de factis ejus dicere, ne confundam tempora. Postea enim, quam nomen imperatoris accepit, exuto socero, tum demum furere coepit;« quorum indubie genuinus ordo: Postea enim, quam, exuto socero, nomen imperatoris accepit, tum demum, etc. Quid? quod si, ut operae pretium est, singula capita, in quibus noster ante Diocletiani abdicationem de Galerio Maximiano jam Caesare facto loquitur, cum illis, in quibus de eodem Galerio, post depositam a Diocletiano purpuram, mentionem facit, conferantur, patebit sane, Galerium Maximianum plus semel imperatorem nominatum fuisse a nostro post dictam Diocletiani abdicationem, uti capite, verbi gratia, 24: nunquam vero ante eamdem; sed vel alterum Maximianum, quem sibi generum Diocletianus asciverat, ut hujus capitis initio; vel Maximianum simpliciter, ut semel capite 20. Et in decimo nono bis; vel Maximianum Caesarem, ut in fine capitis 10; vel [Col. 0665A] postremo simplicissime Caesarem, ut semel in singulis capitibus 9, 17 et 18 bis ad calcem undecimi, ter denique in decimo quarto. Quae cum ita sint, videat clarissimus Pagius, quo pacto undequaque certum sit quod illimitate posuit, Caesares ab anno Christi 198, licet nec tribunitia potestate, nec imperio proconsulari exornati essent, fuisse imperatores appellatos, cum tam multa in contrarium faciant apud nostrum de eo ipso Maximiano, qui, ex Pagii calculis, Caesar creatus ann. Ch. 292, et tribunitia simul potestate donatus. Nam nos quidem verba ista capitis 14 ad Diocletianum et Galerium Maximianum adhuc Caesarem pertinentia, duos imperatores domi suae pene vivos esse combustos, conciliabimus facile suo loco cum iis, quae huc usque ex nostri locutionibus observavimus. Vide ergo quae ad caput 14 dicentur.

Caesaris nomen. César était le présomptif héritier de l'Empire. MAUCROIX.---Quasi dicat: Qui Caesar erat, futurus imperii haeres censebatur. Adi, si plura cupis, clarissimum Baluzium, col. 313, et amplissimum Cuperum, [Col. 0665B] ad Fugatoque Narseo; eumdem in praefatione, col. 301, doctissimi denique Norisii epistolam memoratae Praefationi subjectam.

Insolentissime agere coepit. Dictum jam supra, quid hoc sit: id ipsum nempe, quod vulgo apud nostrates: Il commenca à agir très-insolemment. Nec aliter fere capite 21: Et quia id aperte jubere non poterat, sic agebat, ut et ipse libertatem hominibus auferret. Est tantum, ubi eodem sensu se superbissime agere reperias. Julius Capitol. in Gordiano 3: Suscepto igitur imperio, cum Philippus se contra Gordianum saperbissime ageret, etc. Nec ab eodem dicendi genere recedunt ejusdem verba de M. Antonino Philosopho. »Praefectus feriarum latinarum fuit. In quo honore praeclarissime se pro magistratibus agentem . . . ostendit.«

Ut ex Marte, se procreatum. Paulo aliter, nisi quod de insolentia idem ferat, Victoris Epitome: »His insolenter affirmare ausus est, matrem, more Olympiadis Alexandri Magni creatricis, compressam dracone [Col. 0665C] semet concepisse.« Edit. Ox. et Cant.---Magis igitur ad rem faciant, quae supra ab eruditissimo Cupero ad hunc locum notantur, col. 489.

Romulam matrem. Ab ea Romula, tanquam a proavia materna nomen fuit, secundum Pagium, Romulo, alteri illi Maxentii filio, cujus nullibi, uti loquitur, mentio, et quem alias Constantini jussu occisum fuisse, existimat. Videsis ejus Criticam, ad annum Christi 312, num. 5. Adi quoque de eadem Romula Cuperum, col. 489.

Exuto Socero. Adiri et hic debet Cup., col. 490.

Et contemnere omnia. Uti consueverunt scilicet, qui insolentissime agunt; quod Galerii vitium fuisse, à nostro paulo ante ponebatur.

Omnia. Malim nomen. GALE.

Diocles enim ante imperium vocabatur. Cum rempublicam, etc. Locus male affectus. Maucroixii, ut ex ejus tralatione apparet, distinctio et emendatio est: »Diocles (ita enim Diocletianus ante imperium vocabatur) cum rempublicam:« et quae postea: Diocles (c'était le nom que portait Dioclétien, quand il [Col. 0665D] n'était qu'une personne privée) se servit de tels conseils. Non damno. Sed potuit etiam auctoris manus esse: Diocletianus, Diocles enim ante imperium vocabatur, cum rempublicam, et quae deinceps. Vide Bal., col. 313.

Contemnere omnia. Diocles enim, etc. Ista non cohaerere bene, viderunt docti viri; puto quoque recte correxisse Galeum, contemnere nomen. Sic autem locus videtur constituendus: Contemnere nomen Diocli. Sic enim ante imperium vocabatur. Diocli, pro Dioclis, est quoque apud Ciceronem, act. V in Verr., ut apud Cornelium nepotem, Themistocles Neocli filius. Sic et Aristoteli dixerunt pro Aristotelis, Ulyssi pro Ulyssis, et sexcenta talia. GRAEVIUS.

Rempublicam talibus consiliis et talibus sociis everteret. Et hoc falsum. Vix enim melior, reipublicaeve utilior, ac prudentior, et majoris animi princeps Diocletiano fuit, excepta illa motae crudeliterque exercitae persecutionis labe. TOLLIUS.---Aliquid est sane, [Col. 0666A] Lector, quod hic ultro vir doctissimus concedit. Sed quia, quando Diocletianum fuisse alias principem optimum, Republicae utilissimum, prudentissimum, ac maximi denique animi asseverat, id unice agit, ut omnem nostro fidem abroget, vide, oro, uter majorem mereatur Tollius, an hic scriptor.---»Diocletianus« testante totidem verbis Eutropio »obsessum Alexandriae Achilleum octavo fere mense superavit, eumque interfecit. Victoria acerbe usus est: totam Aegyptum gravibus proscriptionibus caedisbusque foedavit.« Quibus quam simillima legas apud Suidam, voce , et inhumaniora etiam apud Baptistam Egnatium in Diocletiano et Maximiano Augustis. »Quid hoc esse dicam,« exclamat jam Vopiscus in Aureliano, »tam paucos bonos extitisse principes, cum jam tot Caesares fuerint?« Mox addens: »Nam ab Augusto in Diocletianum Maximianumque principes, quae series purpuratorum sit, index publicus tenet. Sed in his optimi, ipse Augustus, Flavius Vespasianus, Titus, Cocceius, Nerva, divus Trajanus, [Col. 0666B] divus Adrianus, Pius et Marcus Antonini, Severus Afer, Alexander Mammaeae, divus Claudius, et divus Aurelianus. Valerianus enim, cum optimus fuerit, ab omnibus infelix apparuit. Vides, quaeso, Terentiane, quam pauci sint principes boni.« At ibi, quod valde notabile, non tantum Diocletianus inter bonos non numeratur: sed manifesta ejus rei causa est, quod ille, ut ex antecedentibus liquet, clementia, imperatorum dote primaria, fuerit destitutus. Nam Aurelianum quidem (pergit Vopiscus, ad divum suum Aurelianum, quem paulo ante inter optimos putaverat, rediens), »multi neque inter bonos, neque inter malos, principes ponunt, idcirco quod ei clementia, imperatorum dos primaria, defuerit,« ut jam aperte non ea extiterit in Diocletiano bonitas, quam innuit Tollius, cum solam motae crudeliterque exercitae persecutionis labem in Diocletiani vita excipit.

Deinde, ex illa imperii partitione, qua supra vidimus Diocletianum Africam et Italiam Herculio commisisse, [Col. 0666C] invectum parti Italiae tributorum ingens malum, inquit dissertissime Aurelius Victor in Caesaribus. »Nam cum omnis eadem functione, moderataque ageret, quo exercitus atque imperator, qui semper aut maxima parte aderant, ali possent, pensionibus inducta lex nova. Quae sane illorum temporum modestia tolerabilis in perniciem processit.« Et ex Eutropio »Herculius propalam ferus, et incivilis ingenii, asperitatem suam etiam vultus horrore significans, naturae suae indulgens, Diocletiano in omnibus est severioribus consiliis obsecutus.« Talibus igitur consiliis talibusque sociis, ut noster loquitur, Diocletianus rempublicam revera evertebat, perniciosus, inquam, reipublicae cum illis, si vel maxime futurus fuisset utilis reipublicae absque iisdem. Urgeri enim hic loci societatem, ad quam respicio, apertissimum est; quod non videtur attendisse vir clarissimus. Confer Andronici responsionem ad Aegypti praefectum superius allatam. »Ego maledixi, et maledico potestates et sanguibibulos, qui saeculum everterunt.«

[Col. 0666D] Praeterea, auctore rursum Eutropio: »Hic (Constantius) non modo amabilis, sed etiam venerabilis Gallis fuit; praecipue quod Diocletiani suspectam prudentiam et Maximiani sanguinariam temeritatem imperio ejus evaserant.« Nec erat itaque Diocletianus prudentia vere laudabili, cum eam Eutropius sanguinariae Maximiani temeritati conjunxerit, ac malo sensu suspectam prudentiam vocaverit, hoc est, suspiciosam, sive quae semper nescio quid misere suspicaretur et timeret; adeo ut qui eam evaderent, pro felicissimis haberentur.

Postremo, quod Diocletianus tres regni sui participes fecit, id, si Aurelium Victorem consulimus, idcirco factum, quia bellorum moles acrius urgebat. Nec fuit igitur magno illo animo Diocletianus, quem laudabat V. gr. Horatius in Augusto:

Cum tot sustineas et tanta negotia solus,
Res Italas armis tuteris, moribus ornes,
Legibus emendes . . .
[Col. 0667A] sed contra mente vere pusillanima, et quae impar esset oneri reipublicae ferendo. Alterum infra, quin et gravius, ad eam rem argumentum afferetur a nobis, capite 10.

Cum pro sceleribus suis nihil non mereretur. Vide quid acerbitas odii, quid assentandi principibus libido possit. Quare in illis, quae sequuntur, plerisque ea nostro fides habenda est, quae Eusebio in Vita Constantini, atque illa parte Historiae Ecclesiasticae, quae Constantini tempora complectitur. TOLLIUS.---Imo vero, vide potius quo praeconcepta semel opinio ferat. Nam quod, narrantibus Aurelio Victore, Eutropio, atque aliis, Diocletianus, multo ante persecutionem, se primus omnium Caligulam post Domitianumque Dominum palam dici passus, et adorari se, appellarique uti Deum jussit, quod etiam, secundum Eutropium, debellato Achilleo, totam Aegyptum caedibus foedavit; quod illi praeterea, teste Aurelio Victore, parum honesta in amicos fides erat; denique, tot illa inhumana et aspera, ob quae [Col. 0667B] Diocletianus, quando ea facere decreverat, et suam simul severitatem aliena invidia volebat explere, Herculium prae caeteris in consilium advocabat, quid cuncta, precor, esse possunt nisi scelera, et qualia hic perstringuntur, hoc est, Diocletiano propria, cum pro sceleribus suis nihil non mereretur.

Adde quod, si vel noster planissime de Diocletiani sceleribus esset mentitus, non omnem eapropter fidem amittere deberet in reliquis. Aut nulla certe in posterum debebitur Livio, Sallustio, Cornelio Tacito, et similibus. Quid ita? Quoniam, monente Vopisco, nemo Scriptorum, quantum ad historiam pertinet, non aliquid fuerit mentitus. Me contra dicente, neminem scriptorum, quantum ad historiam pertinet, non aliquid esse mentitum; prodente quin etiam in quo Livius, in quo Sallustius, in quo Cornelius Tacitus, in quo denique Trogus manifestis testibus, convincerentur. Locus est in Aureliano, sub initium fere, isque, ut vides, non ad rem tantum, sed valde [Col. 0667C] de notabilis.

Summa felicitate regnavit. Baluzium vide, ad haec verba capitis 17, felicitas ab eo recessit, col. 324.

Quam vero causam persequendi habuerit. Firmantur quae de conciso isto loquendi genere superius diximus, simili Tertulliani loco in libro ad Scapulam, cap. 4: Arrius Antoninus in Asia cum persequeretur instanter, omnes illius civitatis Christiani ante tribunalia ejus se manu facta obtulerunt.



CAPUT X.

Cum ageret in partibus Orientis. Forte Alexandriae: sed et forte quoque alibi, seu in Aegypto, seu extra Aegyptum. Licet enim ex nostra sententia, Diocletianus Alexandriae, aut si minus forsan in ea Metropoli, alicubi saltem in Aegypto degeret, quando Galerium jussit per Armeniam exercitum ducere contra Persas, non perpetuo utique postea Alexandriae, vel in Aegypto commoratus est: quod patet, ut caetera omittam, primum ex eo quod postquam, [Col. 0667D] narrante Eutropio, Galerius primo praelio pulsus esset a Persis, et ad Diocletianum profectus, Diocletiano iter facienti occurrerit. Pulsus igitur et ad Diocletianum profectus, cum ei occurrisset, etc. Tum ex eo etiam quod, pergente eodem, locus, in quo post illa Galerius, pulso vicissim Persarum rege, et in ultimas regni solitudines coacto, honore magno a Diocletiano exceptus est, fuerit in Mesopotamia situs. »Mox tamen . . . contractis copiis . . . rursus cum Narseo . . . in Armenia majori pugnavit successu ingenti . . . Pulso Narseo . . . ipsum in ultimas regni solitudines coegit: quare a Diocletiano, in Mesopotamia cum praesidiis tum morante, ovans regressus, ingenti honore susceptus est.« Sive jam ante alterum illud praelium Diocletimus in Mesopotamiam venisset; sive, quod magis crediderim, post auditam Galerii victoriam, et interea dum Narseum in ultimum regnum propelleret. Praestiterit itaque, [Col. 0668A] opinor, hic loci in partibus Orientis cum clariss. interpretibus accipere generaliter de Oriente, quam ullam specialem Orientis partem divinare, ubi memoranda proxime sacrificia, poscente timido superstitiosoque Diocletiano, facta sint. Nam et ita in Saracenicis, pag. 102 editionis quam Sylburgius procuravit, , asque Damascum; et , contra partes Damasci, idem prorsus, aut propemodum valent. Vide Cup., col. 491.

Ut erat pro timore, etc. Nondum ergo Narseum superaverat Galerius, vel eapropter fuerat honorificentissime acceptus in Mesopotamia a Diocletiano, quando quae jam noster referet, in Orientis partibus contigerunt; id est, quando Diocletianus ad tot pecudum immolationes recurrit, ut ventura nosceret,---Omnino maximo erat in metu Diocletianus, cum jam duobus praeliis superatus fuisset a Narseo Galerius, ut proinde ad nativam sibi superstitionem duxerit esse confugiendum. DODWELL., dissert. Cyp. XI, num. 68.---Pro timore. Possit et prae timore legi. [Col. 0668B] Mirifice vero Lactantius cuncta Diocletiani facta in sequiorem pravamque partem detorquet. Quod magnus Alexander, quod Caesar Julius, quod optimi et fortissimi principes ac duces ex more solemni fecerunt, id huic tanquam timoris argumentum vitio vertit. Mihi sane a timore alienissimus fuisse videtur Diocletianus, qui se virtute sua ad ipsum summi imperii fastigium admovit, eoque non invitus et coactus, quod vix vero simile licet hoc Lactantius ita tradat, sed sponte ac volens, contempta rerum humanarum vanitate, quod maximi animi est, abdicavit. TOLLIUS.---De viri docti emendatione, videndus supra Columb., col. 402. Videat vero Tollius ipse, quod ad reliqua attinet, quid occipiat. Contendit enim, Diocletianum solemni more, non metu, fuisse imminentium scrutatorem; eumdemque maximo animo, non timore, imperium abdicasse. At contra Aurelius Victor in Caesaribus, Diocletianeam illam imminentium scrutationem, et imperii simul abdicationem cum metu consocians: »Neque tamen, inquit, cum haec [Col. 0668C] (Herculius et Valerius Diocletianus) agerent, extra vitia fuerunt: quippe Herculius . . . Valerio parum honesta in amicos fides erat, discordiarum sane metu, dum enuntiationibus posse agitari quietem consortii putat. Hinc etiam quasi truncatae vires urbis, imminuto praetoriarum cohortium atque in armis vulgi numero. Quo quidem plures volunt imperium posuisse. Namque imminentium scrutator, ubi fato intestinas clades, et quasi fragorem quemdam impendere comperit status Romani, celebrato regni vicesimo anno, valentior curam R. P. abjecit.« Quod quidquid dicere possit Tollius, vel Aurelius ipse in sequentibus, meticulosi fuit animi, nec illius denique, quem Horatius in viro suo magnanimo requirebat, cum caneret inter alia:

Justum et tenacem propositi virum,
Si fractus illabatur orbis,
Impavidum ferient ruinae.

Scrutator rerum futurarum. Vide Cup., col. 492, et [Col. 0668D] Columb., col. 402.

Et in jecoribus eorum. Lege, earum. BOHERELLUS.---Recte cum praecesserit, immolabat pecudes; nec obstet per Ennii versum:

Pecudi dare viva una marito,
quin pecus, pecudis, ut nomen foeminini generis in usu fuerit apud omnes.

Tum quidam ministrorum, etc. Ex hoc loco argumentum ducit Bal., col. 314, genuinum hunc esse Lactantii librum, eo quod similia occurrant libro Inst. IV, cap. 27, quae sic habent: »Nam cum diis suis immolant, si adsistat aliquis signatam frontem gerens, sacra nullo modo litant, nec responsa potest consultus reddere vates. Et haec saepe causa praecipua justitiam persequendi malis regibus fuit. Cum enim quidam ministrorum nostrorum sacrificantibus dominis assisterent, imposito frontibus signo, deos illorum fugaverunt, ne possent in visceribus bestiarum [Col. 0669A] futura depingere. Quod cum intelligerent aruspices, instigantibus iisdem daemonibus, quibus prosecrant, conquerentes profanos homines sacris interesse, egerunt principes suos in furorem, ut expugnarent Dei templum.« Editio Oxon. an. 1680.

Quod tamen argumentum non est tanti roboris, ut sua solum vi hunc librum Lactantio asserat, siquidem, ut recte monet vir doctus, alius quispiam haec potuerit Lactantio mutuari. Editio Oxon. an. 1684.

Tum quidam ministrorum. Locus haud parum difficilis, si de supplemento, quo nunc opus est, cogitare attente voluerimus; necessario enim vel aliqui ex Diocletiani ministris intelligendi, quatenus tales; vel aliqui sacrificiorum ministri, proprie loquendo; et alterutri quidem, Dominum simul scientes, seu christiani. Tum quidam ministrorum scientes Dominum, etc.

Si prius, hoc est, si potius quidam ex Diocletiani ministris, vel aulicis, ut interpretes acceperunt (Quelques-uns [Col. 0669B] de ses officiers, qui étaient chrétiens. MAUCROIX.---But some of his courtiers, that were christians. Tralatio anglica), quam quidam ex veris sacrificiorum ministris, non repugnant sane allata modo Lactantii verba, cum quidam ministrorum nostrorum sacrificantibus dominis assisterent. Sed vero sequentia ista in hoc capite videntur graviter adversari: Tunc ira furens sacrificare non eos tantum qui sacris ministrabant, sed universos qui erant in palatio jussit. Audis enim, qui sacris ministrabant; non, qui Diocletiano ministrabant: unde in superioribus, quidam ministrorum scientes Dominum, vix aliud quidquam esso queant, quam nonnulli e sacrificiorum ministris proprie dictis, eo magis quod ibidem cernuntur adsistentes immolanti; atque ea propter Comico illi Pseudo Sosiae similes, cui Jupiter apud Plautum in Amphitruone:

   Haec curata sint
Fac sis, proinde adeo, ut me velle intelligis,
Atque ut ministres mihi, mihi cum sacrificem.

[Col. 0669C] Sin vero jam de sacrificiorum ministris, eisque Christianis, hunc locum accipere oportet, quomodo impetrare a seipsis fideles potuerunt, ut ejusmodi sacris ministrarent? Sed de his rursum, col. seq.

Scientes Dominum. Id est, qui quis esset Dominus Jesus sciebant, et in illum quoque credebant: Christiani, uno verbo, sicut recte interpretes. Atque ita apud Lactantium De Vita Beata, cap. 20: Judicabuntur ergo qui Deum scierunt: pro quo paulo ante, qui sunt in Dei religione versati; et contraria locutione, cap. 24: Qui Dominum mundi nescierunt. Neque aliter in novo Foedere, sive Graeci fontes, sive vulgatus interpres adeantur, act. XIX, 15, , Paulum scio; et Joan. I, 31, 33, . Vulgata denuo, Et ego nesciebam eum. Quae et fortassis causa, cur noster eo, quo fecit, modo fuerit locutus. Certum sane, quod hic clarissimus Graevius observabat, pro, Ego nesciebam eum, dixisse cultiores scriptores, Ignorabam eum. Cornelius Nepos in Aristide, [Col. 0669D] Respondit, se ignorare Aristidem. Suetonius in Vitellio, Sciscitantes quisnam esset. Nam ignorabatur. Addo viri amicissimi exemplis Terentii locum ex Eunucho:

Quid, isti te ignorabant. Postquam eis mores ostendi tuos.
Et collaudavi secundum facta et virtutes tuas,
Impetravi.

Cum adsisterent immolanti. Facinus sane Christianis indignissimum: sed eo magis credibile, quod ad imperatoris aulam pertinerent, et odiosiora etiam adferre in promptu sit. Adriani epistola apud Vopiscum in Saturnino: »Adrianus Augustus. Serviano Cos. S. Aegyptum quam mihi laudabas . . . . totam didici; levem, pendulam, et ad omnia famae momenta volitantem. Illi, qui Serapin colunt, Christiani sunt; et devoti sunt Serapi, qui se Christi episcopos dicunt. Nemo illic archisynagogus Judaeorum: nemo Samarites, nemo Christianorum presbyter: non mathematicus: non aruspex: non aliptes (hoc est, qui non sit [Col. 0670A] mathematicus, et aruspex, et aliptes). Ille ipse Patriarcha, cum Aegyptum venerit, ab aliis Serapidem adorare ab aliis cogitur Christum.« Origenes, hom. 7 in Josue: »Sed et illi, qui (verbi causa) cum Christiani sint, solemnitates Gentilium celebrant, anathemata in Ecclesias introducunt. Qui de astrorum cursibus vitas hominum et gesta perquirunt, qui volatus avium, et caetera hujusmodi, quae in saeculo prius observabantur, inquirunt, de Hiericho anathema inferunt in Ecclesiam, et polluunt castra Domini.« Vide nunc, oro, an qui de Christianorum grege licere sibi Diocletiani immolationibus adsistere arbitrati sunt, non licere sibi iisdem ministrare, in animum facile induxerint. Noster certe non contradicit.

Imposuerunt frontibus suis, etc. Hoc est, interpretante Lactantio in Institutionibus, Signum sanguinis, id est, crucis, quae sanguinem fudit, in sua fronte conscripserunt; aut si planius, et cum Tertulliano maximam partem, mavis, frontem, imposito digito, signaculo crucis triverunt. Tertullianus enim in Corona militis: [Col. 0670B] »Ad omnem, ait, progressum, atque promotum, ad omnem aditum et exitum, ad vestitum et calceatum, ad lavacra, ad mensas, ad lumina, ad cubilia, ad sedilia, quacumque (seu, quod matim, quaecumque) nos conversatio exercet, frontem crucis signaculo terimus.« Ubi dum non ex una, sed multis, et antiquissimis, gravissimisque auctoritatibus hodiernam illam tot Christianorum consuetudinem, nemini non notam, jamdiu in Ecclesia obtinuisse vides, cave, lector, ne qui nostrum ab eo more abstinent, esse tibi eapropter penitus extra Ecclesiae sinum putentur, vel dicantur. »Hujus quippe disciplinae si legem expostules Scripturarum, nullam invenies,« pergit continenter Tertullianus. Et quod is porro ad dicti ritus defensionem denuo subjicit, »Traditio tibi praetendetur auctrix, consuetudo confirmatrix, et fides observatrix,« id, inquam, si nostros, qui sibi frontem signo crucis non terunt, fidei renuntiasse evinceret, adversarios quoque convinceret ejusdem rei; quippe qui plures alias [Col. 0670C] veteris Ecclesiae disciplinas ibidem loci memoratas, atque eodem Tertulliani ratiocinio defensas non observent. Ubinam enim ii hodie »infantibus, vel adultis ter mergitatis, lactis et mellis concordiam praegustandam porrigunt?« vel »die Dominico de geniculis adorare nefas ducunt?« Et de his tamen ritibus Tertullianus non minus diserte: »Harum et aliarum ejusmodi disciplinarum si legem expostules Scripturarum, nullam invenies. Traditio tibi praetendetur auctrix, consuetudo confirmatrix, et fides observatrix.« Fateantur ergo vel ingratiis, qui se Catholicos nominant, eos omnes non alienos esse necessario a Christi fide, qui singularum primitivae Ecclesiae disciplinarum traditionumve nolunt esse observatores. Sed haec obiter, et ut duobus verbis auctori Gallico sic satis recenti [(1) 1Kb] responderemus [(2) 1Kb] , qui Neophytos illos, quos vocant, caeterosque Protestantes haud aliter posse Catholicos dici, autumat, quam si crucis signum frontibus suis imponere didicerint. Utitur, quod [Col. 0670D] superest, ea ipsa locutione Graecus auctor Theodoretus, lib. III Historiae Ecclesiasticae, cap. 4. Verba sunt: (supple ) , () . »Cum isti vero Daemones solita specie apparuissent, coegit Julianum timor imponere fronti crucis signum.«

Immortale signum. Hoc est, si Maucroixium adire voluerimus, adorandum signum crucis. Ita enim ejus versio: Quelques-uns de ses officiers, qui étaient chrétiens, et qui assistaient à ces cérémonies profanes, [Col. 0671A] marquèrent leurs fronts du signe adorable de la croix. Sed quis ferat? »Immortale est, quod per se non est capax mortis, aut quod procuratione alterius a morte defenditur,« inquit Macrobius in Somnio Scipionis. Glossae autem Philoxeni et aliorum: Immortales, immortalia, immortalis, immortalitas, . A nemine vero uspiam immortalis, vel immortale, per adorandum, seu exposita [(1) 1Kb] . Deinde, Cruces [(2) 1Kb] nec colimus, nec oramus, ait exerte Minucius Felix in suo Octavio; et Ambrosius pariter: »Habeat Helena, quae legat, unde crucem Domini recognoscat. Invenit ergo titulum: Regem adoravit, non lignum utique, quia hic gentilis est error, et vanitas impiorum. Sed adoravit illum, qui pependit in ligno, scriptus in titulo.« Quae si vere Ambrosius de ligno crucis, Minucius autem de omnibus sine exceptione crucibus, ut dubitare non licet, pronuntiarunt, quanto magis de signo crucis vera sunt. Abstinuisset ergo a sua tralatione Maucroixius, quam nemo paulo aequior infidam [Col. 0671B] esse, et a nimio partium studio profectam diffitebitur, qui de motis jamdiu circa crucis adorationem controversiis vel per transennam audiverit. Sed ad rem propius. Ex Lactantio: »Futurum est in principio regni sancti, ut a Deo princeps daemonum vinciatur. Sed idem, cum mille anni regni, hoc est, septem millia coeperint terminari, solvetur denuo, et custodia emissus exibit; atque omnes gentes, quae tunc erunt sub ditione justorum, concitabit, ut inferant bellum sanctae civitati; et colligetur ex omni orbe terrae innumerabilis populus nationum, et obsidebit et circumdabit civitatem: tunc veniet novissima ira Dei super gentes, et debellabit eas usque ad unum; ac primum concutiet terram quam validissime, et a motu ejus scindentur montes Syriae, et subsident colles in abruptum, et muri omnium civitatum corruent, et statuet Deus solem, triduo ne occidat, et inflammabit eum, et descendet aestus nimius, et adustio magna supra perduelles, et impios populos, [Col. 0671C] et imbres sulfuris, et grandines lapidum, et guttae ignis, et liquescent spiritus eorum in calore, et corpora conterentur in grandine, et ipsi se invicem gladio ferient; et replebuntur montes cadaveribus, et campi operientur ossibus. Populus autem Dei tribus illis diebus sub concavis terrae occultabitur, donec ira Dei adversus gentes extremum judicium terminet. Tunc exibunt justi de latebris suis, et invenient omnia cadaveribus, atque ossibus tecta. Qui ita vero in extrema totius orbis necessitate ac plaga tuti sunt futuri, tantum erunt, qui signum veri et divini sanguinis in summo corporis sui notaverint.« Quod jam signum Lactantius alibi immortale cum nostro Cecilio appellavit. »Sed quoniam neque (daemones) accedere ad eos possunt, in quibus coelestem notam viderint, nec iis nocere, quos signum immortale munierit, tanquam inexpugnabilis murus, lacessunt eos per homines.« Manifestum itaque, quid ambo, si non unus, sed duo sunt auctores, per immortale signum crucis intellexerint; rem nempe, per quam, bonorum Patrum [Col. 0671D] judicio, Dei populus contra mortem temporalem et aeternam posset protegi. Id illis, fateor [(3) 1Kb] , non credimus: sed cum sine controversia nec ipsimet adversarii Lactantio de omnibus, quae proxime e libro VII Institutionum studiose adduximus, fidem habeant, condonent nobis necesse est, si nec Lactantium, nec nostrum, nec similes de immortalis sui signi virtute audimus quantum cupiunt.

Quo facto, fugatis daemonibus. De ejusmodi signi potentia videre possunt, qui talia amant, Theodoretum inter caeteros, libro III Historiae Ecclesiasticae, cap. 3, ubi Julianus ille Apostata dicitur simili [Col. 0672A] pacto daemones fugasse, postquam a Divino quodam fuisset in idolorum templum perductus, atque ibi seductores daemones ad arioli invocationem terribili, ut solebant, specie apparuissent. Videndus quoque, ne nunc plures nominem, Lactantius, lib. IV Instit. cap. 27, cujus bona pars supra ab aliis est allata.

Sacra turbata. Vide Cup., col. 492.

Trepidabant aruspices. Hoc est, caput, manus, totum denique corpus circa victimam motitabant, et cum perturbata quadam festinatione agitabant, ut solitas in extis notas viderent, quod mire Galli dicerent una voce: Les Aruspices se trémoussoient; absque discursitatione tamen, sicut manifestum erit e sequentibus: quin nec necessario cum formidine, ut ibidem ostendemus; quanquam longe verisimilius sit, veritos fuisse aruspices, ne quas in extis notas quaerebant, non invenirent. Sed hic quidem ad nativam vocis significationem attendimus. Palmericus: Trepidare est festinare, et satis agere, ac . . . circumagi. [Col. 0672B] Varro lib. III de Re rustica, cap. 16: Eximendorum favorum signum sumunt ex ipsis, cum plenas alvos habent, et cum illas geminaverint, ex apibus conjecturam faciunt, si intus faciant bombum, et cum eunt, ac foras trepidant; pro quo ultimo verbo cum sit apud Aristotelem ( , ), Graeca vox eleganter per vertiginosam agitationem a Theodoro Gaza reddita est, exeundi, ingrediendique vertiginosa agitatio. Accedat non levis confirmatio ex Festo, et etymologia. Trepit, vertit, inquit Festus: unde trepido, trepidatio, quia trepidatione mens vertitur. Trepit itaque a Graecorum est, apud quos revera millies , pro Latinorum vertere offendimus. Quod cum ita sit, quidni inde quoque trepido et trepidatio tanquam totidem frequentativa, hoc est, tanquam trepito et trepitatio, et quasi latine dicas, versito et versitatio, orta sint? Ita ut, inquam, ab origine prima trepidare per d, pro trepitare per t exaratum, nil aliud fuerit, [Col. 0672C] quam se huc et illuc frequentius quod quia perpetuo fere meticulosi homines faciunt, itemque non raro qui aliquid festinantius agunt, hinc postea Romani trepidare, pro timere et festinare usurpaverint. Sic certe Varroni ex usu Linguae proprio optimoque sensu, foras trepidant dictum fuerit, pro sese in omnes partes convertunt, vel motitant, ut foras exeant. Pulchre etiam poterit apud nostrum trepidabant aruspices id, quod jam diximus, notare. Vide cap. 12 et 17.

Ad Varronis locum de voce trepidare pertinet illud Phaedri, lib. IV, fab. 5:

Cum victi mures mustellarum exercitu
Fugerent et arctos circum trepidarent cavos;
ubi male nuperrimus Interpres , paverent prope cavernas obscuras, cum sit angustos cavernarum introitus irrumpere festinantes. Sic et Sallust. Jug. 67: Trepidare ad arcem oppidi, ubi signa et scuta erant. GRAEVIUS.---At quid erunt Aruspices? Maucroixii enim versio sic habet: Les Sacrificateurs [Col. 0672D] étonnés, s'écrièrent; id est, Sacrifici attoniti exclamarunt. Paulo post vero in eadem, Magister ille aruspicum Tagis transfertur: Tagis un des Augures; Tagis unus ex Auguribus; et in anglica denique neutro loco similem alterutri tralationem legas, sed hanc in ambobus, The Diviners, Divini.---Harjuga, auctore Festo, dicebatur hostia, cujus adhaerentia inspiciebantur exta. Aruspices itaque, seu potius cum aspiratione, Haruspices, id proprie Divinorum genus fuerunt, qui ab harjugae, aut, ut alii scribunt, harugae, id est, hostiae conspectu futura praedicebant: quod prorsus cum iis, quae sequuntur, convenit. Sed quoniam jamdudum voces Haruspicum et Haruspicinae apud populos obsoletae sunt, maluerunt procul dubio clarissimi interpretes notiora vocabula, licet minus propria, adhibere, quam barbara, de verbo ad verbum vertendo. Cuperem tantum a vocabulo Augurum abstinuisset posteriore [Col. 0673A] loco Maucroixius; quippe cum nunquam Augures, Haruspicum ritu, ex immolatarum avium extis futura praedixerint, sed ex illarum volatu, aut cantu, vel denique gustatu, quando pullis gallinaceis e cavea depromptis esca porrigebatur, ut inde tripudium solistimum foret. Cicero ad A. Cecinam: Non igitur ex alitis involatu, nec e cantu sinistro oscinis, ut in nostra disciplina est, nec e tripudiis solistimis . . . tibi auguror.

Nec solitas in extis notas videbant. Id est, exempli gratia, exta cum capite. Colligo ex hoc loco Ciceronis: Cum enim tristissima exta sine capite fuerint, quibus nihil videtur esse dirius, proxima hostia litatur saepe pulcherrime. Eam vero notam prae pluribus, quas facile foret adducere, ideo attigi, quod idem Tullii locus, qui ejus meminit, tacite moneat, non litatum fuisse quoties illa nota desiderabatur in immolatis hostiis. De litatione autem et immolatione agendum mox in sequentibus.

Quasi non litassent, saepius immolabant. Litare [Col. 0673B] ergo et immolare, si accuratius loqui velimus, a se invicem differunt. Firmat Plautus in Poenulo, act. II.

Di illum infelicent omnes, qui post hunc diem
Leno ullam Veneri unquam immolarit hostiam
Quive ullum thuris granum sacrificaverit.
Nam ego hodie infelix dis meis iratissimis
Sex immolavi agnos, nec potui tamen
Propitiam Venerem facere uti esset mihi.
Quoniam litare nequeo abii illinc illico
Iratus . . .
Idem paulo post, in eodem actu:

Si hercle isthuc unquam factum est, tum me Jupiter
Faciat, ut semper sacrificem, nec unquam litem.
Cicero denique, lib. II de Divin.: Quid? cum pluribus diis immolatur, qui tandem evenit, ut litetur aliis, aliis non litetur? Et vero immolare, secundum Festum, est mola, id est, farre mollito, et sale hostiam perspersam sacrare: litare autem, propitium facere, uti recens Plautus explicuit; vel, facto sacrificio numen placare, quae Macrobii verba in Saturnalibus. [Col. 0673C] Et tamen haud raro litare pro simplici sacrificare invenias apud Patres. Sulpitius Severus de libro Levitici, qui totus est in sacrificandi ritibus praescribendis: Exin, ait, Leviticus liber sequitur, in quo litandi praecepta traduntur. Idem alio loco, multoque disertius: Rursum (Hebraei) corrupti longae pacis malo, idolis litaverunt; quod ita vere pro sacrificaverunt, absque ulla propitiationis et impetrati voti notatione accipiendum, ut proxime sequatur, moxque aderat poena peccantibus, praecedat autem paulo ante synonyma phrasis, profano ritu populus idolis sacrificare occoepit.

Magister ille aruspicum Tagis. Doctissimus Baluzius haec autumat oratorio more dicta esse, eo quod Tages olim apud Tuscos maxima inclaruerit aruspicii fama. Edit. Ox. et Cant.---Tages that was set over the Diviners; Tages, qui praepositus erat Divinis. Versio anglica. Adde Baluz., col. 314, et Cup., col. 492.---Tagis. Ita ambae editiones Parisienses; [Col. 0673D] Latina, dico, Baluzii, et Gallica Maucroixii; quibus addenda Aboensis. Caeterae, Tages. Priorem lectionem tuetur Columbus, col. 403. Secundam autem, si, ut censeo, ad antiquum illum Tuscorum Haruspicem pertinet, sequentia loca defendunt. Fulgentius: »Labeo, qui disciplinas Hetruscas Tagetis et Bacchetidis quindecim voluminibus explicavit.« Cicero, lib. I de Divin.: »Sed quid plura? Ortum videamus haruspicinae . . . . Tages quidam dicitur in agro Tarquiniensi, cum terra araretur, et sulcus altius esset impressus, extitisse repente, et eum affatus esse, qui arabat. Is autem Tages, ut in libris est Etruscorum,« etc. Tum paucis interjectis: »Si autem homo ille Tages fuit, quonam modo potuit terra oppressus vivere?«

Ait idcirco, non respondere sacra, quod, etc. Idem Juliano imperatori dixit Aruspex. GALE.---Magicis operationibus Christiani adversissimi habebantur. Ideo Alexander pseudomantis Christianos a suis mysteriis [Col. 0674A] summovendos curavit. Ideo Valerianum Macrianus Magus ad persecutionem adegit. Ideo Diocletianum suus quoque, quem appellat Lactantius, Tages. Ideo Julianus Babylam martyrem e Daphne tollendum curavit, quod Christianos invisos diis suis censuerit, ut proinde nulla sua sacra possent, nisi sublatis Christianis, rite procedere. DODWELLUS, Diss. Cypr. XI, num. 30.

Profani homines. Pervulgata illa sacra facientium formula: Procul hinc, procul ite, profani. TOLLIUS. Adde Cup., col. 492, et Columb., col. 403.

Tunc ira furens. Diocletianus nempe; etsi de Haruspicum magistro agatur in proxime praecedentibus, et ne semel quidem hactenus nominatus sit Diocletianus in hoc capite, quod satis notandum. Sed quid facias? Ita poscunt necessario sequentia, uti nemo non fatebitur. Hincque merito Maucroixius quo omnem tolleret amphibologiam: Dioclétien en fureur; et post eum pariter versio anglica: Utpon which Diocletian being enraged.

[Col. 0674B] Sacrificare non eos tantum, qui sacris ministrabant, sed universos, etc. Maucroix: Commanda non-seulement à tous les assistants, mais encore à tous ceux qui se trouvèrent dans son palais, de sacrifier. Id est, haud cunctos duntaxat, qui aderant, verum etiam universos, qui in palatio reperti sunt, sacrificare jussit. At primo, cum olim non quicumque Gentilium sacris aderant, sacris ministrarent, neque etiam hujus loci initium de iis omnibus, qui sacris intererant, loquatur, sed de iis tantum, qui sacris ministrabant, jam hinc manifeste latius patet, quam debuit, viri docti versio. Deinde vero, cum, ex eadem, Diocletianus ira semel accensus non omnes solum, qui primo sacris adfuerant, sacrificare voluerit, sed, nemine dempto, universos, qui in palatio inventi sunt, appareat autem in contrarium e capite quindecimo Diocletiani furorem non in omnes, sed in solos domesticos saeviisse: »Furebat ergo imperator jam non in domesticos tantum, sed in omnes; et primam omnium [Col. 0674C] filiam Valeriam, conjugemque Priscam sacrificio pollui coegit:« inde rursum perspicuum est, nostri loci sententiam extensam fuisse a Maucroixio longius, quam oporteat. Postremo, in universos illos, de quibus agitur, id est, qui Diocletianei sacrificii tempore in palatio erant, et a Diocletiano sacrificare jussi sunt; jussit idem, ut verberibus animadverteretur, si recusassent; sequitur enim: et in eos, si detractassent, verberibus animadverti. Atqui non omnes, seu non omnium ordinum homines flagris et verberibus excipi consueverant,. cum deliquerant; nec vel leviter verisimile, eam poenam in Diocletiani, verbi gratia, filiam Valeriam, conjugemve Priscam, aut illos etiam aulicorum, qui imperatoris aulam officii causa frequentabant, vel nobilioribus domesticorum turmis praeerant, fuisse decretam. Quare ob haec omnia, et quia quoque in principio fere hujus capitis mentio fit quorumdam ministrorum, qui immolanti Diocletiano adsistebant: »Tum quidam ministrorum, [Col. 0674D] cum adsisterent immolanti;« nequimus, fateor, quin nunc sequentia ista: »sacrificare non eos tantum, qui sacris ministrabant, sed universos, qui erant in palatio jussit,« pertinere putemus ad omnes et solos Diocletiani ministros, hoc sensu: Tunc ira furens Diocletianus non eos solum e suis ministris, quorum alii Christum scientes, alii ignorantes adstiterant hactenus immolanti, sacrificare voluit et coegit: sed et reliquos omnes qui ad eamdem ministrorum familiam pertinentes hic illic in palatio variis rebus occupati reperiri possent. Vide vero quam recte, si haec ita sumantur, scriptum postea fuerit capite 15: »Furebat ergo imperator jam non in domesticos tantum, sed in omnes, primamque omnium filiam,« etc.

Si detractassent. Eamdem exhibet lectionem editio Aboensis. Aliae, si detrectassent, legunt.

Verberibus animadverti. Maucroix: Il condamna au fouet.---Tanquam auctoris verba essent, flagris, seu [Col. 0675A] virgis caedi. Nec aliter tralatio anglica: and ordered those to be whipped who shoud refuse to do it. Idem prorsus sentio, vel ob locum capitis 21, ubi distensio cum verberatione conjuncta. Distensos enim de more fuisse servos, quando flagris, aut virgis caedendi erant, quis, qui vel unum Plautum legerit, ignorabit? Adde, apud Eusebium, lib. VIII Hist. Eccl., cap. 3, in quo de variis certaminum generibus, quibus martyres, saeviente Diocletiani persecutione, certarunt, disserit, mentionem fieri nonnullorum, qui flagellis concisi sint: , , etc.

Datisque ad praepositos litteris. Non uni itaque homini, quod aperte posuit Dodwellus, curam persecutionis illius, quae in milites exercenda erat, commisit imperator, sed pluribus. Eo magis, quod cum Eusebii verba, quibus vir doctissimus innixus est, ista sint: , . Eusebius quidem in iis ad verbum dicat: »Stratopedarcham nescio quem, cum primulum coepisset [Col. 0675B] milites persequi« et quae postea, at non pariter »eum Stratopedarcham solum fuisse praepositum, ad quem Diocletianus litteras ea de re miserit.«

Praepositos. Nomen id quidem dignitatis militaris, et post tribunos, qui tamen praeerant cohorti perinde ac tribuni. Ed. Ox. et Cant.---Aux généraux de ses armées. MAUCROIX. Vide Baluz., col. 315.

Litteris. Hoc est, si quis velit, Edictis. Edicta enim, quae a Diocletiano post has ad militares praepositos litteras quaquaversum in Christianos missa sunt, et quorum primum plus semel in hoc opere edictum vocatum est, Eusebius, lib. VIII Hist. Eccl., cap. 2, nominavit simpliciter et , vel ad summum quo fit, ut nec ultimo loco Valesius dubitaverit vertere: Sed non multo post aliae rursus litterae supervenerunt. Malim ipse aliquid discriminis ponere inter litteras ad praepositos, de quibus noster hoc loco, et edictum, de quo idem, capitibus 13 et 14.

[Col. 0675C] Etiam milites cogi, etc. Primum persecutionis gradum in milites fuisse tradit Eusebius in Historia, ex Chronico omnino intelligendus. Ad annum (enim) Diocletiani 17: num. Abrahami 2217: »Veturius, inquit, magister militiae, Christianos milites persequitur; paulatim ex illo jam tempore persecutione adversum nos incipientes, »Biennio anteriorem ponit editio Pontaci; triennio Prosper Aquitanus, et acta Marcelli centurionis, si tamen sinceri sint illius anni in actis Coss. Faustus et Gallus; quod negat Antonius Pagi. Sed recte omnino constituit editio Scaligeriana. Convenit enim Lactantius, qui omnia ordine temporis accuratissimo disposuit . . . . . Quae enim in contrarium profert ex actis Marcelli doctissimus Pagi, ea certe suspecta sunt, nec cum Lactantii fide ulla ex parte conferenda. DODWELLUS.---Persecutio adversus Christianos a militibus coepit, ut non tantum Eusebius in Chronico de Veturio militiae magistro loquens, et in Historia, lib. VIII, capitibus 1 et 4, sed etiam Lactantius, lib. de Mortibus persec., capitibus 9 et 10, [Col. 0675D] testantur . . . Cum vero Veturius milites anno 298, persequi coeperit, ea persecutio ante eum annum non contigit. PAGIUS, ad an. Chr. 297, num. 3.

Persecutio adversus milites anno 298 inchoata, ut recte Prosper in Chronico. Idem PAGIUS, ad An. Chr. 298, n. 2, et 302, n. 3, quos videsis propter rationes, ob quas contra Dodwellum contendit, martyrium S. Marcelli centurionis non esse ab eo anno removendum.---Sed hic occurrit aliqua difficultas; utrum scilicet recte scribere potuerit inter alios Eusebius, Diocletiani persecutionem orsam primum fuisse ab iis qui militabant, , cum ex nostro Caecilio, inchoaverit verius ab illis ministris Dominum scientibus, quos Diocletianus sacrificare jussit et adegit. Respondere facile est, coepisse illam quidem ab iis Diocletiani ministris: sed Eusebium, quod ea res tumultuario et quasi intra privatos parietes, tum et in [Col. 0676A] paucissimos forsitan Christianos fuisset suscepta, tantum enim quidam scientes Dominum Diocletiano sacrificare incipienti adstiterant, maluisse persecutionis initium arcessere a militum persecutione, quam vel solae Diocletiani litterae ad praepositos datae, et edictorum naturam referentes, tanto altera illa domestica persecutione notiorem et omnibus modis memorabiliorem reddebant, quanto publicata principum edicta privatis eorumdem mandatis notiora et notabiliora sunt. Adde Bal., col. 315, et Cup. 493.

Ut qui non paruissent, militia solv. Ita, sicut ante e Sulpicio Severo in alia re laudavimus: Licinius, quia adversum Constantinum de imperio certavit, milites suos litare praeceperat; abnuentes, militia rejiciebat. Sed, quae nunc magna inter nostrum et Sulpicium Severum discrepantia, id inter persecutiones non computatur, pergit Sulpicius; adeo res levioris negotii fuit, quam ut ad Ecclesiarum vulnera perveniret; et e contrario, secundum nostrum, sicut mox videbimus, ideo inter alia Diocletianus persequendi Christianos [Col. 0676B] principium fecisse dicendus est, quod datis ad praepositos litteris, milites ad nefanda sacrificia cogi praeceperit, ut qui non paruissent, exauctorarentur.

Ut qui non, etc. Emissa itaque sunt adversus milites persecutionis edicta, nondum tamen sanguinaria. Ita enim sequitur: Hactenus furor ejus et ira processit, nec amplius contra legem aut religionem Dei fecit. Passos tamen aliquos, licet non pro Imperatoris edicto, at pro ministri propria saevitia, docet Eusebius: sed ita docet, ut innuat omnino fuisse paucissimos. DODWELLUS, in Diss. Cypr. XI, n. 69.

Hactenus furor ejus et ira processit, etc. Tunc temporis nempe, et in dictis litteris. Postea enim longe graviora Diocletiani edicta, nec in solos militantes Christianos, sed in omnes fideles condita sunt, et ad provinciarum praefectos missa: ita ut, si quandoque ex optima doctissimi viri Jo. Frid. Gronoviii observatione, hactenus, non posthac valet, ea tandem significatio huic loco minime possit convenire, sicut [Col. 0676C] sequentia demonstrabunt.

Deinde. Post decretam scilicet militum persecutionem. PAGIUS, ad an. Ch. 302, n. 4.

Interjecto aliquanto tempore. Annis nempe quatuor. Decepti enim viri doctissimi, qui autumarunt, Lactantium indicare, militum persecutionem anno 302 coeptam, sequentique adversus omnes Christianos decretam fuisse. Nam in hac Historia explicanda Eusebius et Lactantius inter se conferendi, alterque ex altero explicandus; in paucissimis quippe dissentiunt. Cum itaque Eusebius in Chronico militum persecutionem cum anno Ch. 218 diserte conjungat, et in Historia indicet etiam, inter initium persecutionis adversus milites et persecutionis universalis, aliquot annos fluxisse, non dubium, quin haec Lactantii de Diocletiano verba: deinde (hoc est, ut jam dictum, post decretam militum persecutionem), interjecto aliquanto tempore, in Bithyniam venit, de intervallo aliquot annorum, non vero de intervallo aliquot mensium interpretanda sint. PAGIUS, ad annum Ch. 302, [Col. 0676D] n. 3 et 4.

In Bithyniam venit hyematum. Diocletianus nempe; idque in urbem Nicomediensem, quae sedes regia erat, quo sub hujus anni finem (intellige 302), se contulit, et ubi persecutio universalis adversus Christianos destinata fuit. Quod enim non tantum Baronius, sed et Petavius in lib. de Doct. Temp. aliique plures viri docti persecutionis Diocletianeae initium in hunc annum 302 contulere; liber Lactantii de Mortibus persecutorum controversiam tandem diremit, et Valesii sententiam certam esse ostendit. Is quippe in notis ad librum VIII Eusebii eam anno tantum 303 coeptam adeo solide demonstravit, ut mirum mihi acciderit, post ejus notas in lucem emissas, inventos fuisse qui contrarium senserint. PAGIUS, ad an. Ch. 302, n. 3. Adde Baluz., col. 315.

Maximianus quoque Caesar. Galerius Maximian. Anglica versio.

[Col. 0677A] Inflammatus scelere advenit. Sic Lactantius, lib. VII Inst., cap. 1: inflammati amore potentiae. Sic ibidem, cap. 17, et apud nostrum, cap. 14, inflammatus ira: sed sic praecipue Cicero de Verre: Ipse inflammatus scelere, et furore, in forum venit; et alio loco: Procedit iste repente e praetorio, inflammatus scelere, furore, crudelitate.

Senem vanum. Id est, Diocletianum, ut antecedentia ostendunt: quem et deinceps modo inconsideratum senem, modo senem languidum, modo etiam simpliciter senem, appellari videbis.

Principium fecerat. Livius simili phrasi: Principium conjurationis factum ab Harmoniae . . . nuptiis.



CAPUT XI.

Erat mater ejus, etc. Lego: Erat mater ejus mulier admodum superstitiosa. Quae cum esset deorum montium cultrix, dapibus, et quae deinceps. ALLIX.

Mater ejus. Id est, Maximiani Caesaris, de quo noster paulo ante. Nam ut ad senem vanum, de quo [Col. 0677B] idem postea, referamus, obstat undique historiae ratio et veritas.---La mère de ce prince. MAUCROIX.---Hoc est, mater ejus principis, manente etiamnum rei obscuritate et ambiguitate. Adde Baluz. col. 315.

Deorum montium, etc. Locus contaminatissimus. Scio quid viri docti afferant, sive ad illum emendandum, sive ad explicandum. Certum est, ut flumina, arbores, terram, sic et montes deos esse habitos et cultos. Notus est Deus Carmelus ex Tacito et Suetonio, de quo dissertationem pereruditam edidit illustrissimus vir Gaspar de Montoza, Marchio de Agropoli, qui inter summos Hispaniae proceres dignitate variaque et diffusa doctrina eminet. Notum promontorium in Syria, quod propter hanc causam dicebatur . Valde tamen dubito sic scripsisse Lactantium; quis enim omnium montium deorum cultricem illam mulierem fuisse sibi persuadeat? itaque censeo, scripsisse Lactantium Deae montium cultrix. Sic Cybelen vocari a Mecoenate, jam ante vir Amplissimus [Col. 0677C] Gisbertus Cuperus annotavit; aut deorum matris cultrix. Sequentia verba confusa sunt, ut multa alia hujus libelli. Sic vero mihi videntur refingenda, suoque restituenda ordini: »Erat mater ejus deae montium cultrix. Quae cum esset mulier admodum superstitiosa, sacrificabat pene quotidie, et dapibus ac epulis suis vicanos exhibebat.« Cum veteres gentiles sacra fecissent, ex parte, quam non adolebant, epulas instruebant, ad quas invitabant, quibus volebant bene: quod fecisse fere quotidie superstitiosam illam Cybeles cultricem, et ideo quasi his dapibus aluisse vicanos, cum quibus degebat, narrat Lactantius. Vicani sunt, qui in eodem vico habitant. Quae vox apud Livium et Ciceronem legitur. Exhibere est alere. Justin. IX, 2: »Atheas inclementiam coeli, terrae sterilitatem causatus, quae non patrimoniis dites Scythas, sed vix alimentis exhibeat . . . « Idem, lib. XXII: »Vitam stupri patientia exhibuit.« Sic et locuti sunt veteres jurisconsulti, ut exemplis ostendit ille dignitate et doctrina illustris Jacobus Bongarsius ad locum priorem Justini. GRAEVIUS.

[Col. 0677D] Deorum montium cultrix. Avait une dévotion particulière pour les dieux des montagnes. Maucroixii versio.---Hoc est, specialiter colebat deos montium: in quem sensum tralatio quoque anglica, was particularly addicted to the devotion of the Gods of the mountains; neutra proinde hunc locum de diis montibus, sed de diis montium intelligente: qua de re atque aliis videndus supra Cuperus, col. 493, Bal., col. 317, et Columb., col. 403.

Mulier admodum superstitiosa. Quae cum esset. Malim: Quae cum esset mulier admodum superstitiosa. GALE.

Quae cum esset. Excidit nomen urbis. Forte an ea Nicomedia fuerit. TOLLIUS.

Quae cum esset dapibus sacrificabat pene quotidie, ac vicariis suis epulis exhibebat. Locus est apud Julium Capitolinum in Antonino Pio, quem, quia forsan aliquid lucis afferre potest huic pericopae, describam: [Col. 0678A] Convivia cum amicis et privata communicavit, et publica; nec ullum sacrificium per vicarium fecit, nisi cum aeger fuit.

Dapibus. Legere malebat Daemonibus clarissimus GALE.---Quale quid etiam Maucroixio in animum venisse suspicandi locus est, cum verterit: Il se passait peu de jours qu'elle ne sacrifiât à ses divinités fabuleuses. Id est, fabulosis illis numinibus sacrificabat pene quotidie.

Vicariis suis epulis exhibebat. Subesse mendum suspicor, licet illud vel dissimulaverit, vel utro praetermiserit Baluzius. Paula mutatione legi potest, vicariis suis epulas exhibebat, nisi si istud mavis, vicarios suos epulis adhibebat; alterutrum enim admittendum videtur. Edit. Ox. et Cant.

Vicariis suis, etc. Lege, vicarios suos epulis exhibebat; id est, in eodem vico habitantes excipiebat. Sarisberiensis in Polycratico, l. VIII, cap. 22: »Quapropter doce etiam collationes facere paganos ad talia ministeria, paganorumque vicos offerre primitias [Col. 0678B] frugum.« Vicani igitur, qui in istiusmodi vicis habitabant. TOLLIUS.

Vicariis suis. A ses domestiques. Maucroix. Id est, suis domesticis.---Her Officers. Anglica versio. Hoc est, si Salviani voce uti liceat, suis officialibus.---Vicariis suis. Rescribo, victimariis suis. GALE.

Epulis exhibebat. Legendum, epulas exhibebat. GALE., ALLIX.

Christiani abstinebant. Les chrétiens évitaient sa table. Maucroix. Hoc est, christiani abstinebant ab ejus mensa.---Malim ego, ut antecedentia sunt, subaudire cum anglica versione, ab iis epulis. The christians would not assistat those entertainments. Sed cur, putas, abstinebant? An propter ipsamet idola, quae crederent esse aliquid, uti Paulus in priore ad Cor. X, 19, locutus est? Aut num vero quoniam eorum judicio observari adhuc deberet in Ecclesia celebre illud decretum apostolicum de idolothytis et similibus: Visum est Spiritui Sancto et nobis nihil ultra [Col. 0678C] imponere vobis oneris quam haec necessaria, ut abstineatis vos ab immolatis simulacrorum, etc. Act. XV, 28, 29. Difficile proculdubio rem divinare. Sed si prius, causa certe abstinentiae necessaria fuit et aequissima. Nam si, ex Apostoli praeceptis (I Cor., X, 27 et seq.), propter alterius conscientiam, cui non bene persuasum est Idola nihil esse, debet aliquis abstinere ab idolothytis, quanto magis propter suam propriam?

Sin autem posterius, adeo non tenebantur saeculi quarti fideles ab omni idolothytorum esu propter apostolorum decretum temperare, ut quia jam per unum et alterum saeculum eversa fuerat Judaeorum respublica, neque amplius habuerat Moses, qui illum de more oppidatim singulis Sabbatis legerent et exponerent, cassum pridem eo ipso evasisset illud decretum, nec Christianis in reliquum observandum, haud alio quippe innixum fundamento ab origine prima, quam isto, quod Mosi ab aetatibus antiquis suppeterent, qui ipsum praedicarent, lectus [Col. 0678D] nempe per singula Sabbata in Synagogis. Symeon exposuit, quomodo primum Deus respexerit Gentes, ut sumeret ex ipsis populum nomini suo; et huic rei consonant verba Prophetarum . . . Quamobrem ego censeo non esse obturbandos eos, qui ex Gentibus ad Deum se convertunt. Sed ad eos scribendum, ut abstineant a pollutis per simulacra, et scortatione et suffocatis rebus, et sanguine. Moses enim ab aetatibus antiquis oppidatim habet qui ipsum praedicent, cum in Synagogis per singula Sabbata legatur (Act. XV, 14, ac seq.). Quare cum post istam Jacobi sententiam pateat numquam futurum fuisse, ut interdicerentur Christianis idolothyta, ni tot illae Mosis lectiones, sed expositiones quae a priscis temporibus uno quoque Sabbato per omnes urbes et synagogas usitatae fuerant, adhuc post ipsam Christi in coelum ascensionem sine ullo divinae providentiae obstaculo perseverassent, sequitur necessario, licuisse Christianis ab interdictionis observatione [Col. 0679A] abstinere simul ac desiit Moses ita habere, qui ipsum legerent et explicarent in synagogis: quod longe ante Diocletiani persecutionem contigit. Sublata scilicet causa, tollitur effectus. Quae res utique, tam a Patribus, quam a Graecorum Ecclesiis minus animadversa, multiplices illos canones ususque produxit, de quibus breviter Suicerus in Thesauro Ecclesiastico voce , et nos alibi forsan fusius, si vixerimus.

Hinc concepit odium. Quia ei tacite vanam superstitionem exprobrabant. Vide quae nos ad Lucianum de Calumnia in hanc sententiam congessimus. TOLLIUS.

Ad tollendos homines. Brevis locutio, quales istae Justini, XXXVIII, 1: Mythridates parricidia nece uxoris auspicatus, sororis alterius Laudices filios cujus virum . . . insidiis occiderat, tollendos statuit, id est, occidendos, mutato verbo, ne idem saepius usurparet; et paucis interjectis, per eumdem, filium tolli posse, hoc est, interfici, per quem interfecerat patrem, posteriore verbo jam prius declarante. Plena phrasis fuisset, ad tollendos e medio homines, vel de medio, vel ex [Col. 0679B] rerum natura. Livius enim, verbi gratia, lib. IV Belli Punici, Thrasone sublato e medio; Cicero autem pro Roscio: Demonstrant . . . . . perfacile hunc hominem de medio tolli posse; et rursus ibidem: Nonne videntur hunc hominem ex rerum natura sustulisse? Sed et alii quandoque simpliciter tollere, pro e medio tollere, seu occidere dixerunt. Vulgata, Joan. XIX, 15: Tolle, tolle, crucifige eum; et incertus auctor apud Suetonium Neronis impietatem, qui matrem interemit, et Aeneae pietatem qui patrem humeris Troja extulit, eodem verbo notans:

Sustulit hic matrem, sustulit ille patrem.

Quod hic scriptor quasi imitatus, scuta tollunt, inquit capite 46, pro attollunt seu e terra attollunt; et in nostro deinceps, hostes religionum publicarum tollendos esse censuerunt, id est, interimendos.

Habito inter se, etc. Solos hic Diocletianum, et Galerium Diocletiani generum, merito intelligunt Baluzius, et ambo interpretes, cum, ut proxime de [Col. 0679C] Romula, matre Maximiani Caesaris, habuerimus, illam e Christianorum a suis epulis abstinentia concepisse odium adversus eos, ac filium suum ad tollendos homines incitasse, certum sit tamen, ne Romulam quidem adhibitam fuisse ad id consilii capiendum, cujus nunc historia inchoatur: sed habitum esse revera tantummodo inter senem, seu imperatorem, ab una parte, id est, Diocletianum, et praecipitem hominem, Caesarem, ab altera, hoc est, Galerium Maximianum. Hinc paulo post, singulari numero: Diu senex furori ejus repugnavit, non eorum; et iterum in sequentibus: Nec tamen deflectere potuit praecipitis hominis insaniam, absque ulla matris mentione. Quod autem ita hic locus de consilio per totam hyemem inter Galerium et Diocletianum habito loquitur, indicio est, Maximianum Caesarem in Bithyniam quamprimum advolasse, cum eo Diocletianum scivit venisse hyematum: qua de re caput decimum sub finem.

Per totam hyemem. Anni scilicet 302, secundum Pagium, cujus haec verba ad dictum annum, num. [Col. 0679D] 3: Hoc anno per totam hyemem de Christianis persequendis actum.

Senex. Id est, interpretante Maucroixio, Diocletiatianus: Dioclétien résista longtemps, etc.---Recte. Nam de Maximiano Herculio, altero sene ex imperatoribus, nulla hic loci quaestio esse potest. Erant enim per ea tempora in imperio Romano duo senes , Valerius Diocletianus, et Herculius Maximianus, uterque Augustus et imperator. Hinc capite 12: Agentibus consulatum senibus ambobus octavum et septimum; et cap. 20: Maximianus (intellige, Galerius) postquam, senibus expulsis, quod voluit effecit. Sed quoniam hoc loco de solis Diocletiano et Galerio Maximiano, cujus potissimum ratione Diocletianus senex erat, sermo est, non dubitavit noster Diocletianum simpliciter senem vocare; quod et cap. 19, simili de causa iterabit.

Ejus. Hoc est, Maximiani. Versio anglica.

[Col. 0680A] Ostendens quam, etc. Mirum non petiisse hoc loco; quibus hujus libri fides suspecta est, unde haec auctori nostro nota fuerint, cum nemo, quemadmodum praecedentia monent, admitteretur, et omnes de solo summo statu reipublicae tractari arbitrarentur, uti recentissime positum. Sed parata erat responsio, si quaesivissent. Nam, quamvis Diocletianus et Galerius Maximianus neminem diu ad sua consilia admiserint, admissi tandem judices pauci et pauci militares, quorum placuit sententiam experiri, sicut patebit e sequentibus. Quo facto, non modo plus quam probabile est Diocletianum, cujus animus a sanguinolenta Christianorum persecutione abhorrebat, et cui etiam severitatem suam aliena invidia explere velle solemne erat, coepisse ante omnia exponere in eo coetu, quibus, uti hic, argumentis tentasset per totam hyemem Galerium a persequendi proposito deflectere, et quae sibi constanter regessisset Galerius; dicerent ergo candide, utrius rationes potiores esse crederent: verum valde etiam verisimile, extitisse postea ex [Col. 0680B] advocatis illis seu Judicibus, seu Militaribus, unum aliquem vel plures, qui erga Christi populum bene affecti (sentiebant enim nonnulli haud tollendos fuisse Christianos) rem totam nostro Caecilio, aut aliis suis denique familiaribus serius ocius retulerint, a quibus deinceps ad hujus Scriptoris notitiam pervenerit.

Inquietari orbem terrae. Ut supra, capite 7: Hic orbem terrae subvertit: quod utrobique interpretes de imperio Romano accipere, uti decuit, non obliti sunt.

Fundi. Pro, et fundi; uti saepe alibi copula deesse videtur. TOLLIUS.

Illos libenter mori solere. Hinc voces spontaneae: Christianus sum, mori volo. Qui furor pius eo usque incaluit, ut Mensurius episcopus Carthaginiensis iis negandum censeret martyrii honorem, qui inconsulto se morti obtulerint. Edit. Ox. et Cant.

Illos libenter mori. Imo mortem, etiam non intentatam, [Col. 0680C] appetere. Vide ea de re Tertullianum adversus Scapulam, aliosque illorum temporum Scriptores. TOLLIUS.---Sabinum Aegypti praefectum cum assessoribus, cum quidam (Christianus) cedere nonnihil cruciatibus sensimque remittere videretur de pristina animi firmitate, represserunt alii eodem tempore ad subsellium accurrentes, seseque Christianos, nemine interrogante, confessi. Idque ipsum Galerio ad persecutionem stimulanti opposuit Diocletianus, quod Christiani libenter mori solerent. DODWELLUS, diss. XI, num. 92.

Si palatinos tantum ac milites ab ea religione prohiberet. Omnes qui in palatio militant, possunt appellari Palatini, inquit Scholiastes Juliani antecessoris apud Cangium in Glossario, voce Palatini. Sed cum hic Palatini a militibus distinguantur, patet de alia significatione cogitandum esse.

Palatini, pergit Cangius, proceres optimates palatii, qui primores palatii in vita sancti Genulphi, palatini principes apud poetam Saxonicum, an. 782, palatinus [Col. 0680D] senatus apud Claudianum, de quarto Honorii consulatu, proceres palatii in Charta Roberti regis Francorum an. 1029 appellantur; paulo post addens, Palatini dicti sub impp. Romanis, qui rei privatae et largitionales titulos exigebant, de quibus est titulus in utroque codice, De Palatinis sacrarum largitionum: quod et statim e Scholiaste Juliani antecessoris confirmat, apud quem palatini dicuntur, qui pertinent ad comitem rerum privatarum, vel ad comitem sacrarum largitionum. Verum jam, si hoc loco per palatinos nihil aliud quam palatii proceres, aut ejusmodi comites intellexerimus, quid illis fiet magistris et judicibus, quos infra videbimus in palatio Diocletiani? Cap. 14: omnes denique qui erant in palatio magistri, data potestate, torquebant; et cap. 17: Luctus repente in palatio, moestitia, lacrymae, judicum trepidatio et silentium. An, inquam, nolebat eos Diocletianus ullo pacto a Christiana religione prohiberi, sed magnos tantum palatinos et milites? [Col. 0681A] At hoc absurdum. Et rursum, si hic loci palatinorum nomine solos palatii proceres vel utriusque ordinis comites intelligere debemus, ne minimum quidem igitur cogitaverit amplius Diocletianus de domesticis et ministris, a quibus persecutionem inchoaverat; quae non minor absurditas. In praesentia itaque per palatinos denotari putamus, et omnes Diocletiani domesticos, tanquam totidem palatii incolas, et quotquot insuper dignitate aliqua ad palatium pertinente ornati erant.

Deflectere. Malim flectere. Sic mox: Nec siquidem flexus est Imperator ut accommodaret assensum; et capite XXV: Nisi eum amici ab illo furore flexissent, ubi contra deflexissent praetulerim. TOLLIUS.

Praecipitis hominis. Id est, inconsiderati; pro quo sine circuitione Maucroixius Galerium, qui hic certe perstringitur et intelligitur, interpretatus est: Toutes ces raisons ne pouvant fléchir l'opiniâtreté de Galérius: de quo interpretationis genere diximus paulo ante ad cap. 9.

[Col. 0681B] Nam erat hujus malitiae. Hinc apud Vopiscum in Numeriano vir audit callidus et consilii semper alti, nonnunquam effrontis. Edit. Oxon. et Cant.

In consilium multos advocabat. Sed, si ita est, quare noster post sex septem verba: Admissi ergo Judices pauci et pauci militares? Putamus scriptum primitus fuisse: in consilium alios advocabat, id est, alios quam seipsum. Favent proxime sequentia, ut aliorum culpae ascriberetur quicquid ipse deliquerat; nec obstat purior latinae linguae genius. Cicero, lib. 1 Offic.: Nos autem quantum in utroque genere profecerimus aliorum esto judicium: hoc est, aliorum quam mei. Adde hujus locutionis elegantiam: in consilium alios advocabat, ut aliorum culpae, etc. Quid? quod in multos, si prima littera, tanquam ex fine praecedentis vocabuli consilium temere repetita, abjiciatur, non obscura apparent vestigia lectionis quam, ni fallor, restituimus, vel quam doctis saltem cum nostro scrupulo proponimus. Hactenus enim nemini, [Col. 0681C] quod videam, haerere hic loci contigit.

Admissi ergo judices pauci, et pauci militares. Ut hic merito judices a militaribus, ita, quod eodem recidit, judices a militibus capite 17 distinguuntur his verbis: Judicum vultus alacritate mutari. Non defuerunt qui suspicarentur celari mortem ejus donec Caesar veniret, ne quid forte a militibus novaretur. Et ecce tamen, e capite 22, Judices militares conjunctim et elegantissime de unis atque iisdem personis: Judices militares, humanitatis litterarum rudes, sine assessoribus in provincias immissi.

Tollendos esse. Qu'il fallait exterminer. MAUCROIX.

Et qui aliter sentiebant. Ita omnes editiones, praeter primam, in qua, ex ms. codice, reperitur et qualiter sentiebant: sed mendose, uti primus vidit et monuit ipsemet Baluzius.

Hominis. Id est, Maximiani. Versio anglica.

Imperator. Rotunde et clarius ambo interpretes, Diocletianus.

Misitque aruspicem ad Apollinem Milesium. Hanc [Col. 0681D] historiam narrat Eusebius in lib. II de vita Constantini, capite 1. PAGIUS, ad An. Ch. 302, num. 3.

Traductus est itaque a proposito. Nimis concise, ut optime viderunt interpretes, qui ambo, etsi non obscurum sit ad quem haec debeant referri, tamen quia ultimo loco mentio facta est Apollinis Milesii, et proxime ante aruspicis ad eum missi, supplendum idcirco in sua tralatione vel vocabulum Imperatoris, vel proprium Diocletiani nomen putarunt. Ainsi l'Empereur fut contraint de céder. MAUCROIX.---Upon this Diocletiani yelded. Tralatio anglica.

Cum Caesar vivos cremari vellet, etc. Crudelissimus itaque Galerius, et de quo merito, licet aliis verbis Dodwellus:

Nam si hic mali est quidquam, hem illic est huic rei caput.
Doctissimi viri verba sunt: »Successerunt deinde [Col. 0682A] anno 304, si Eusebio credimus, edicta saeviora, quibus . Quo tempore Timotheum tradit Eusebius post innumera tormenta tandem tenui ac lento igni fuisse consumptum. Plane haec edicta Galerium sapiunt auctorem, quem Lactantius ait vivos illos cremari voluisse qui sacrificio repugnassent, etiamnum imperium administrante Diocletiano.«



CAPUT XII.

Felix. De bon augure. MAUCROIX. Id est, boni ominis: Auspicioux, Versio anglica; hoc est, auspicatus.

Terminalia. Terminalia, inquit Varro, quod is dies anni extremus constitutus. Duodecimus enim mensis fuit Februarius; et cum intercalatur, inferiores quinque dies duodecimo demuntur mense. Festus. Terminus deus, secundum Varronem, a T. Tatio consecratus est, secundum alios a Numa Pompilio: ut Romani contenti propriis aliena non concupiscerent, Numa [Col. 0682B] lege cavit de praediis terminandis. Edit. Oxon. et Cant.---Terminalia. The Festivity of the God Terminus. Tralatio anglica. Id est, Festum dei Termini.

Ad septimum kalendas Martias. 23 Janvier, Maucroixii versio: id est, die 23 Januarii, errore manifesto typothetarum, eoque prorsus intolerabili, pro 23 Février, ut vel e sequentibus doctorum observationibus constare potest.---Within five days of the end of February. Interpretatio anglica; quasi dicas: sexto die ante finem Februarii.--- Ad septim. Kal. Mart. Coepit itaque persecutio die 23 Februarii, ut patet etiam ex cap. 48 ejusdem libri. Et certum hujus persecutionis non tantum annum, sed mensem ac diem Lactantius libro de Mort. Pers. post longam tot saeculorum ignorationem nos docuit. PAGIUS, ad annum Ch. 302, num. 5.

Ut quasi terminus imponeretur huic religioni. Mens auctoris apertissima. Sed quis cum eo terminum imponere, pro finem imponere usurpavit? Mihi enim [Col. 0682C] exemplum deest. Quamvis terminum imponere forte nemo dixerit, ut finem imponere, patet tamen Lactantium hoc loquendi genere alludere ad vocem terminalia, quibus haec persecutio coepta est. Cum videret autem id loquendi genus esse durius, ideo illud emolliit vocula quasi. GRAEVIUS.

Ille dies primus, etc. Ex Virgil. IV Aeneid. BALUZIUS, ad marginem primae editionis.

Et ipsis et orbi terrarum. Id est, imperatoribus et omnibus nationibus, secundum Maucroixium; haec enim ejus versio: aux empereurs et à toutes les nations. Melius vero cum anglica tralatione acceperis, quasi auctoris verba forent, et ipsis et universo imperio: not enly on them, but on the wgole empire. Qua de re jam alibi satis diximus.

Agentibus consulatum senibus ambobus octavum et septimum. Anno scilicet 303, quo Diocletianus VIII et Maximianus VII consules processere, quoque ideo persecutio certo coepit. PAGIUS, ad An. Ch. 302, num. 5. En nonnihil lucis amplius e Maucroixii versione. [Col. 0682D] Sous le huitième consulat de Diocletien, et le septième de Maximien Herculius. Hoc est, sub octavo consulatu Diocletiani, et septimo Maximiani Herculii, pro quibus tralatio anglica: in the seventh and eighth consulate of the two ancient emperors; hoc est, in septimo et octavo consulatu duorum seniorum imperatorum, mutato, nescio quam ob rem, ordine quo noster utrumque consulatum nominavit ac numeravit simul.

Senibus ambobus. Recte, sed nondum tamen decrepitis. Utrumque probo ex Cassiodoro, qui ad decimum Diocletiani consulatum, id est, quem deinceps Diocletianus anno Ch. 307 inivit, haec habet:

Dioclet. X. et Maximus VII.
His coss. Diocletianus Nicomediae, Maxim anus Mediolani purpuram deposuerunt ob aetatis defectum. Probo [Col. 0683A] iterum ex libro IX Eutropii, cujus verba sunt: »Cum . . . ingravescente aevo, parum se idoneum Diocletianus moderando imperio esse sentiret, auctor Herculio fuit, ut in privatam vitam concederent, et stationem tuendae reipublicae viridioribus junioribusque mandarent, cui aegre collega obtemperavit.« Quid? quod uterque non paucos annos post depositam purpuram vixerunt.

Ad Ecclesiam. Fuit hic loquendi mos jam saeculo quarto post Christum natum inductus, ut Ecclesiae nomen Latini Graecique Patres de aede Christianorum sacris dicata usurparent. Noster paulo post: Ecclesia ex palatio videbatur. Eusebius, libro VII Hist. Eccl.: () , . , etc. Hoc est, vertente Valesio: Theotecnus civitatis episcopus ad Marinum accedens, et sermocinando longius eum abstrahens, prehensa manu, ad ecclesiam perducit. Cumque interius ad ipsum altare [Col. 0683B] eum stastuisset, et quae postea. Similia exempla in Eusebio, et saeculi quinti scriptoribus frequentissima sunt. Tantum, iisdem saeculis quarto et quinto, Christiani aedes suas sacras templa quoque vocabant. Lactantius, libro V Inst., cap. 2.: »Ego cum in Bithynia oratorias litteras accitus docerem, contigissetque ut eodem tempore Dei templum everteretur . . . Augustinus, Serm. 255 De temp. Quamvis sancta sint templa quae vidimus de lignis et lapidibus fabricari, tamen plus apud Deum pretiosa sunt templa cordis et corporis nostri . . . Templa de lignis et lapidibus humano ingenio componuntur; templa corporum ipsius coelestis artificis manu fabricantur.« Et promiscue imperatores Theodosius et Valentinianus Augusti Antiocho PP.: »Pateant summi Dei templa timentibus; nec sola altaria et oratorium templi circumjectum, qui ecclesias quadripartito intrinsecus parietum septu concludit, ad tuitionem confugientium sancimus esse proposita;« et sic saepius in sequentibus.

Profectus cum ducibus. Ita editiones omnes, praeter [Col. 0683C] Oxoniensem anni 1684, et Cantabrigiensem anni sequentis, in quibus, ad ecclesiam praefectus cum ducibus. Imo qui illarum primam procuravit Sparkius, optime ad hunc locum. Prius, inquit, legebatur profectus, cum qua voce nihil occurrit quod congruat.

Profectus cum ducibus. Nullus est sensus. Legendum ergo est praefectus, etc. rever. episc. Sarisb. Burnetus, cujus adeo versio, the Prefect, et quae postea.---Profectus. Lege praefectus. Sic cap. 16 mentio fit Flaccini Praefecti. GALE.---Lego Praefectus. ALLIX.---Ad ecclesiam praefectus. Vide Plinii epist. ad Trajanum, et Justinum Martyrem in Apol. TOLLIUS.

Rationalibus. Les officiers du fisc. MAUCROIX.---The Receivers. Tralatio anglica.

Simulacrum Dei quaeritur. Ut inter Paganos, qui putabant templa non posse sine simulacris esse. Editio Oxon. et Cant.---Uti a Romanis sub Pompeio, expugnatis Hierosolymis. TOLLIUS.---Ex hoc indubie [Col. 0683D] loco Taciti:Romanorum primus Cn. Pompeius Judaeos domuit, templumque jure victoriae ingressus est. Inde vulgatum, nulla intus Deum effigie, vacuam sedem et inania arcana.---Simulacrum Dei quaeritur. Episcopus Sarisberiensis: Nor that the Christians had any images in their temples, as Lactantius himself testifies, de Origine Erroris, lib. II, p, 65, 66, 67, 107, but the heathens having images in all their temples were ready to conceive the like of them. Id est, non quod Christiani ullas haberent imagines in suis templis; testatur enim contrarium Lactantius ipse de Origine erroris, lib. II, etc., sed, quia cum in cuncti Ethnicorum fanis imagines extarent, idem facile Ethnici in animum de Christianis induxerint.---Simulacrum Dei quaeritur. Bene, sed non invenitur; quod valde notandum. Nullum enim nominatur proxime in catalogo rerum repertarum, sed solae scripturae. Scripturae repertae incenduntur.---Huc [Col. 0684A] pertinent duae Pagii conclusiones, haud illaudabiles certe, nec inutiles nostris hominibus, quanquam necdum utraque fidei candidissimae. Una est: »Credibile itaque imagines parum a Christianis usurpatas fuisse primis fere quatuor saeculis, per quae nefanda daemonum in idolis religio, et Christiani nominis crudelissima vexatio cursum suum tenuit.« Aitera autem: »Quare in controversia de imaginibus, citerioris Ecclesiae potius exemplorum et institutorum, quam antiquioris duci rationem oportet.« Qui priorem locum adibunt videbunt cur in isto quidem argumento aliquanto plus bonae fidei voluissem in viro clarissimo repertum, qui gratis scilicet addiderit imagines tamen ante quintum saeculum in usu aliquo fuisse, quamvis non promiscuo ac frequenti; quod nullo exemplo probavit.

Simulacrum Dei quaeritur. On cherche l'idole du Dieu [(a) 1Kb] . Maucroix. Ad verbum Quaeritur idolum Dei. Bene habet. Nam idolum igitur etiam veri Dei simulacrum est. Quare videant qui ad tuendas Sacro-sanctae [Col. 0684B] Trinitatis imagines verti volunt in secundo Decalogi praecepto: Non facies tibi idolum, quomodo vel cum sua interpretatione probare possint illicita quidem esse idola, hoc est, rerum deorumve simulacra: sed probe licitas esse imagines veri Dei, cum nostro loco Maucroixius simulacrum Dei, summi nempe et solius veri, per idolum Dei reddiderit, nec alia voce appellaverit ad marginem imagines, quas ait Paganos credidisse extare in Christianorum templis: Ils croyaient que les chrétiens avaient des idoles dans leurs temples. Hoc est, Credebant Christianos habere idola in suis templis. Quid? quod quae habebant idola Pagani, illa nequaquam , sed imagines esse persuasi erant.

Scripturae repertae incenduntur. Unde natum est traditoris vocabulum adversus eos qui poenarum metu S. litteras judicibus imperialibus tradidere. Editio Oxon. anni 1680, item Cantabrigiensis.

Datur omnibus praeda. Potius dantur omnia praedae. [Col. 0684C] TOLLIUS.

Rapitur, trepidatur, discurritur. Trepidare ergo eo sensu quem supra tetigimus aliquid a discursitatione diversum sonat, sicut ibidem observavimus; ut trepidetur adeo in uno loco, nisi si etiam quandoque circa eumdem locum, discurratur vero per plura. Firmat Terentii versus:

Trepidari sentio, cursari sursum versum;
quod manifestissimam invehit trepidationis distinctionem a cursationibus, tanquam longe minoris motus a majori. Sed praeterea, planissime etiam trepidatur nonnunquam sine ulla formidine, quemadmodum insuper ad caput decimum posuimus, p. 603, cum iis de quibus nunc noster, rapitur, trepidatur, data prius fuerit Diocletiani nomine securrissima praedandi rapiendique potestas. Datur omnibus praeda. Rapitur, trepidatur. Firmat pariter ante laudata Varronis apium trepidatio, quas certo certius nullus [Col. 0684D] magis metus incessit, cum in alveis suis foras trepidant, quam cum eosdem introeunt. Ne et ista Livii eodem referam: »Quid? quod hostes per summum otium instruxerant aciem, reparaverant animos, stabant compositis suis quisque ordinibus; nobis tunc repente trepitandum in acie instruenda erat. Et iterum paulo post: At ne illo ipso quidem die, aut consule, aut rege optante, pugnatum est: Rege, quod nec fessos, ut pridie, ex via, neque trepidantes in acie instruenda, et vixdum compositos aggressurus erat; Consule, etc.« Recte notas trepidare saepe accipi sine formidinis notione. Nam trepidare saepe est tumultuari, et ab omni parte niti ad ingrediendum, aut egrediendum, aut invadendum, et magna vi aliquid infestandum. GRAEVIUS.

[Col. 0685A] Rapitur, trepidatur, discurritur. Maucroixius: Les uns ravissent, les autres se pâment de crainte, les autres fuient. Quasi primum Latina sint: Alii rapere, alii terrore exanimari, alii diffugere; et quasi deinde jam in templum Nicomediae Christiani summo mane convenissent, atque eorum alii prae terrore, revulsis foribus, exanimati sint, alii vero in fugam huc illuc acti, quo et reliquae redeunt tralationes. Sed ut praeter illa, quae ante adversus istas hypotheses obiter notavimus, hoc amplius afferamus, auctoris verba neutiquam sunt: Rapitur, trepidatur, diffugitur; detur venia verbo: sed Rapitur, trepidatur, discurritur, ut haud proprie ad diffugientes homines pertineant, sed ad discursantes. Adde quod Nicomedienses Christiani adeo nondum ea die in Ecclesiam suam convenerant, ut necesse fuerit revellere fores, quod necdum fuissent apertae. Dicere enim revulsas fuisse, quia intus Christiani religioni suae, clausis januis, vacabant, absurdum foret; partim quoniam nulla repertorum intus Christianorum mentio fit in nostro loco [Col. 0685B] post forium revulsionem, sed Scripturarum tantummodo; partim autem quoniam, cum Nicomediae Christiani templum propalam et permittente magistratu hactenus habuissent, nil causae erat cur coetus suos clausis foribus celebrarent; partim denique quoniam apertissime haec tria, Rapitur, trepidatur, discurritur, non ad diversas, sed ad easdem personas pertinent, hoc est, ad illos omnes quibus data fuerat praeda; ut proinde multo potius vertendum credam Gallice: Les uns ravissent, les autres se trémoussent, les autres courent decà et delà, quam quomodo Maucroixio interpretari placuit. Doctorum tamen judicium esto.

In alto enim costituta Ecclesia. Fortassis casu, sed fortassis quoque consilio. Nam et olim concilio Judaei Synagogas suas in excelsis locis, etsi haud ita suevissent ab initio, construebant; Gentiles vero magnam partem suorum templorum. De Judaeis, res certissima e permultis Juris, ut ita dicam, Rabbinici canonibus, quibus praescriptum, ut in altissimo urbium loco Synagogae [Col. 0685C] aedificarentur, eaeque aedificii caeteris excelsiores; ad imitationem nimirum templi Hierosolymitani, quod in monte fuerat conditum. Gentiles autem quod attinet, Graeci, verbi gratia, in excelsis ac puris locis Aesculapii templa, quem sanitati praefecerant, collocabant. »Cur Aesculapii fanum extra urbem est?« quaerit Plutarchus in Quaestionibus Romanis. »An quia salubrius extra quam intra urbem degi putant? Nam Graeci quoque non absurde locis puris et sublimibus posita habent Aesculapii sacraria.« Et Vitruvius: »Aedibus, inquit, sacris, quorum Deorum maxime in tutela civitas videtur esse, ut Jovi, Junoni et Minervae, in excelsissimo loco, unde moenium maxima pars conspiciatur, areae distribuantur.«

At incredibile, dicet aliquis, Christianos ulla simili de causa Ecclesiam, qua de agitur, in alto constituisse. Fateor: sed potius igitur (si quid in ea re volueris de industria factum) quoniam priores Christianorum coetus , hoc est, ut vulgo transferunt, in caenaculis, ad verbum fere, in supernis, celebrati [Col. 0685D] fuerint. Vide Act. I, 12 et seq., item, XX, 7, 8. Malim ego causam in incerto prorsus relinquere, vel hoc ipso, quod sicut non omni tempore Judaei Synagogas suas in excelsis locis, neque semper Gentiles sua fana in alto extruxerunt; Vitruvius enim, ut alios taceam, continuo post illa quae supra laudavimus: »Mercurio autem, ait, in foro, aut etiam, uti Isidi et Serapi, in emporio; Apollini patrique Libero, secundum theatrum; Herculi, in quibus civitatibus non sunt gymnasia, neque amphitheatra, ad circum; Marti, extra urbem, sed ad campum; itemque Veneri, ad portam;« ita nec Christiani perpetuo sua templa in cacuminibus montium, sed interdum quoque in imis vallibus, interdum quoque in littoribus maris et fluminum, aliisque locis collocarunt, quemadmodum jamdiu monuit Hospinianus. Tantum itaque constet, etiam ab Evagrio, mentionem factam fuisse , seu , id est, templi, quod saeculo quinto Simeoni [Col. 0686A] Stilitae, trecentis fere stadiis a Theopoli, in ipso montis vertice conditum viserit.

Utrum ignem potius supponi oporteret. Potius quam quid? Videtur enim ea vis esse hujus adverbii, et communis usus loquendi apud Latinos, ut non potuerit hic auctor non scribere: »utrum ignem potius supponi oporteret, quam eam dirui,« vel, quod malim, »utrum illam dirui, an ignem potius supponi oporteret; quare quin alterutro modo aut consimili legendum sit, non dubitamus.

Incendio facto. Latinissime dictum. Caesar de Bello Gall.: Et tantum in agris vastandis incendiisque faciendis hostibus noceretur. Alia quoque exempla in promptu.

Praetoriani. A considerable Body of the Cuards. Anglica versio. Id est, magna manus stipatorum et protectorum imperatorii corporis.

Tamen (vel fanum) illud editissimum paucis horis solo aequarunt. tamen ferri non posse hoc loco, qui Latina doctus est non ignorat, ne dicam, editissimum desiderare nomen aliquod. Non probo tutamen, quod [Col. 0686B] alii substituendum censent. Cogitavi scribendum esse culmen illud editissimum. Culmina enim sunt templa, et omnes aedes editiores, qualis erat haec ecclesia. Justin. XXIV, 8: »Advenisse Deum, eumque se vidisse desilientem in templum per culminis aperta fastigia.« Idem XXVIII, 3: Ubi dies adventare coepit, editissimisque culminibus urbis oriens splendere.« Statius in Genethliaco Lucani:

Dices culminibus Remi vagantis
Infandos Domini nocentis ignes.
Culmina Remi sunt templa, aliaeque domus, quibus ignem immisit Nero, cum Romam incenderet. Idem IX. Theb.

. . . . seu jam sub culmine fixus
Excubat, antiquo seu pendet gloria luco.
Hoc est, seu exuvias leonis capti suspenderunt in templo, sive in luco. Exempla sunt et alia in promptu. [Col. 0686C] GRAEVIUS.---Templum Maucroixius, aedificium Burnetus in sua quisque versione suppleverunt.---Tamen illud editissimum, etc. Pro tamen, quin reponendum sit templum, nullus ambigo. Conjecturam meam stabilitum fit Lactantius ipse, lib. V, Instit., cap. 2, ubi aedificium a Christianis cultui divino dicatum Dei templum appellat. Sic etiam in limine hujus libelli. COLOMESIUS.---Ibid. Tamen illud editiss. Potest vulgata lectio defendi. Praeferam nihilominus tandem, pro quo tamen aliquando positum usurpatumque memini. Sed et templum illud editissimum non incommode legi possit, vel fanum. Nam tutamen vix hic locum inveniat. TOLLIUS.---Tamen. Legendum culmen, vel cacumen. GALE.---Tamen illud. Ibi est hiatus, aut corruptio. ALLIX.---Ita plane sentio. Incertum vero miris modis, utrum potius. Mihi olim, quod posterius arrideret, non displicebat legi fanum, quod et Tollio in mentem venit, aut Latinis litteris Graecum temenos, id est, templum; nec me hactenus utriusque conjecturae poenitet. Nam quod Fanum pro Gentilium [Col. 0686D] templis Christianos proprio vocabulo usurpasse, posuit Ducangius, id, quanquam multa Veterum loca innuant, perpetuum non est. De Judaeorum templo, Christianus interpres libri II. Macch. XIV, 33, pro Graecis istis, , , haec habet: Nisi Judam mihi vinctum tradideritis, istud Dei fanum in planitiem deducam. Et tam de templo corporis Christi, quam de Hierosolymitano, auctor opusculi de montibus Sina et Sion adversus Judaeos conscripti: »In cujus, inquit, Templi (Salmonici) similitudinem Jesus carnem suam esse dixit, dicens Pharisaeis: Destruite fanum istud, et ego in tribus diebus excitabo illud. Et Pharisaei dicebant: Quadraginta sex annis aedificatum est fanum istud, et hic in tribus diebus excitabit illud? Dicebat autem Jesus fanum de corpore suo.« Adde ex Aldhelmo, seu verius ex Gronovii Observatis in scriptores ecclesiasticos: [Col. 0687A]

Nescitis quod templa Dei sint ilia vestra?
Membranae:

Nescitis quod fana Dei, etc.
De nomine autem temenos, quae altera nostra tamen emendatio est, non solet quidem id vocabulum nisi Graecis litteris et apud Graecos pro templo occurrere; puta, apud Dionem Cassium de Hierosolymitano, his verbis , pro templo Dei sui propugnantes; et apud Evagrium, de templo Simeonis Stilitae: , Cupiebam videre templum sancti illius. Sed, uno verbo, nil frequentius in scriptis Patrum, quam Graecas voces latinis exaratas reperire. Joannes Frideric. Gronovius, Observ. in scriptores ecclesiasticos: »Cerda, inquit, vetat cyclus scribi: vult autem ciclus, quasi contractum sit ex circulis. Miror rationem. An difficilius erat petere a Graecis cyclus, quam orama, et protus, et tetra, et hujusmodi [Col. 0687B] innumera?« Lactantius, lib. VII Institut., cap. 23, qua de anastasi, pro qua de , id est, resurrectione; et iterum paulo post: Anastasim mortuorum futuram esse consentiunt, pro , eodem sensu. Noster infra, cap. 23: Apollo et Asclepius orantur, ex Graeco , pro Latinorum Aesculapius. Idem apertissime, capite 2, epinicium sanctum et sempiternum, pro . Orosius, lib. VII, cap. 7, de Nerone: Cerices, citharistas, tragoedos et aurigas saepe sibi superasse visus est; non pro Ceritos, vel Scenicos, quomodo primae editiones ferebant: sed pro Cerycas, Graecis , ut germanus iste Hieronymiani Chronici locus ostendit: Nero in Olympiade coronatur, cericas, citharistas, tragaedos, aurigas vario certamine superans. Passio SS. Perpetuae et Felicitatis, Bene venisti tegnon, pro . Alibi in sequentibus: Pridie quam pugnaremus, video in horomate, pro in . Alibi rursum: et illum contra Aegyptium video in afa volutantem, pro in atque iterum deinceps: Audivimus vocem unitam dicentem: Agios, Agios, Agios, sine cessatione; , , [Col. 0687C] . Confer initium orationis Cypriani pro Martyribus; item ejus, quam sub die passionis suae dixit: ne jam equum Lucretii durateum, id est, seu ligneum; Plinii probata, hoc est, seu oves, et sexcenta alia id genus laudem. Verum hic locus potius forsan mutilus, quam corruptus.



CAPUT XIII.

Postridie. Die videlicet 24 Februarii. Eusebius tamen, lib. VIII, cap. 2, scribit propositum fuisse edictum mense Martio, appetente die festo Dominicae passionis. Auctor vero Chronici Alexandrini die 25 Martii, ipso die paschae. Verum haec sic conciliat Baluzius vir clarissimus, ut primo edictum illud propositum fuerit Nicomediae, ubi agebat Lactantius, velut in civitate regia, die 24 Februarii; deinde missum ad caeteras imperii civitates; mense quidem Martio propositum in eo loco, ubi tum Eusebius habitabat, et in Palaestina mense Aprili; Alexandriae, vel [Col. 0687D] alibi, ipso die paschae. Quam conjecturam certam esse mox ostendo. PAGIUS, ad annum Christi 302, num. 5.

Propositum est edictum. Proponere aeque ut proscribere est; publice affixo titulo, decreto aut alio scripto aliquid significare. Symbolos proponere, apud Justinum, lib. II, est inscriptiones in publico loco ponere legendas in cippis. Sed quis haec ignorat? GRAEVIUS.---On publia un édit. Maucroix. Ad verbum, et ut hodie loquuntur, publicatum est; quo et modo Versio Anglica, An edict was published.---Proponere in publico, et in publicum, dixere interdum melioris aevi scriptores, pleniusque.

Ut religionis illius homines. Quam noster scilicet divinam in fine cap. II appellavit: Respondit ille ut divinae religionis inimicus, intellectis, uno verbo, Christianis, quos et ita ter paulo ante sine circuitione vocaverat; unde etiam rotunde hoc loco Maucroixius: [Col. 0688A] Tous ceux qui faisaient profession de la religion chrétienne; quotquot profitebantur religionem christianam. Et simplicius adhuc tralatio anglica, The Christians, Christiani.

Tormentis subjecti essent, etc. Antea itaque, ut a verberibus, quod supra tangebamus, sic a tormentis immunes erant varii hominum ordines et gradus.

Adversus eos omnes actio caleret. Imo potius adversus eos omnis actio caleret. GALE.---Quae emendatio non mihi tantum praeterea, sed et clarissimo auctori versionis anglicae in animum venerat, ut apparet ex his verbis: All actions were to be received against them. Ni etiam insuper pro caleret, hoc est, acrius urgeretur, legendum censuerit valeret cum amplissimo Cupero. Nam id quoque anglica verba prae se ferunt. Fuit et cum suspicarer scriptum primitus fuisse cum majore emphasi, adversus eos omnes omnis actio caleret, vel valeret. Neque aliter sane cunctis occurritur exceptionibus in verbis, quae proxime praecedunt: »Carerent omni honore ac dignitate, [Col. 0688B] tormentis subjecti essent, ex quocumque ordine, aut gradu venirent.«

De rebus ablatis agere. Supple jure, ut in notissimo versu:

Fastus erit, per quem jure licebit agi.
Alio enim sensu, quanquam simillima phrasi, noster infra capite 39: Respondit illa . . . non posse de nuptiis in illo ferali habitu agere. Sed ut hic agere, pro jure agere et in foro, ita modo actio, pro forensi actione in istis, adversus eos omnes actio caleret. Hincque merito versio anglica, might not sue for thefts or robberies.

Quod edictum quidam, etc. Historia apud Eusebium occurrit lib. VIII Historiae Eccles., cap. 6, (potius 5). Nulla tamen magis, quam hic loci fit nominis mentio. Edit. Ox. et Cant.

Quidam. Un particulier.---MAUCR. Quasi dicas: Homo quidam privatus; quod minime cum Eusebii verbis [Col. 0688C] convenit: , . Sed videndus omnino de ea re Baluzius.

Diripuit. Lege deripuit, ut infra, cap. 28. TOLLIUS.---Diripuit et conscidit. Referri huc non incommode potest Simeonis Metaphrastae narratio de Polyeucto, qui imperantibus Decio et Valeriano, illorum contra Christianos edictum e Nearchi manibus acceptum perlegit, inter legendum conspuit, et tunc demum in frusta minuta confregit, ventisque mandavit.

Cum irridens diceret victorias Gothorum et Sarmatarum praepositas. Hoc est, ni fallor, imperatores aeque barbaros esse, ac Gothos Sarmatasque, e quibus devictis sibi titulos compararunt. Edit. Oxon. et Cant.---En se moquant des surnoms de Gothiques et de Sarmatiques, que les empereurs s'arrogeaient. MAUCROIX. Ad verbum, cognomina Gothicorum ac Sarmaticorum, quae sibi imperatores arrogabant, irridendo. [Col. 0688D] ---And rallied the emperors, who had put amond their titles, that they had triumphed over the Goths and the Sarmatians, that they acted like those whom they pretended that they had subdued. Versio anglica. Quasi dicas: Et imperatoribus, qui in edicti sui praefatione se de Gothis et Sarmatis triumphasse inter alia gloriati fuerant, illudebat, quod haud aliter agerent quam ii quos a se subjectos esse jactitabant.

Praepositas. Lego: propositas. Ironice dictum. Id est, Christianos, quamvis subditos, jam loco esse Gothorum et Sarmatarum debellandorum. BOHERELLUS.---Firmare possit edito Aboensis, in qua jampridem non praepositas, sed propositas excusum. At, ne nescias, eximius et conjunctissimus collega Graevius latere hic loci putabat aliquid gravioris momenti, quod sine emendatiore codice non possit clui, ut multa hujus scripti alia loca; idemque sentio.

Statimque productus. In jus scilicet, seu ad magistratus. [Col. 0689A] Interpretes simpliciter pro captus est, sumpserunt.---On le prit. MAUCROIX.---He was presently seised on. Tralatio anglica.

Extortus. Id est, torquendo excarnificatus. Sic et capite 27: Extorti parentes et mariti, ut filias, ut conjuges, ut opes suas proderent. TOLLIUS.

Legitime coctus. Secundum leges quas Augusti tulerant, inquit Baluzius. Editio Cantabr.--- , , Eusebius loco citato, hoc est, lib. VIII Historiae Eccl. cap. 6, pergunt editiones Oxon., etsi allata Eusebii verba neutiquam ad eum, de quo agitur, martyrem pertineant: sed ad alium nomine Petrum, id est, vertente Valesio, unum ex imperatoris cubiculariis.

Legitime coctus. On le mit sur le gril. MAUCROIX. Ad verbum, impositus est craticulae, quod quomodo ferri defendive possit non video.---Legitime coctus. Potius, lentissime coctus, cap. 21: Datis legibus, ut post tormenta damnati lentis ignibus urerentur. GALE.

[Col. 0689B] Cum admirabili patientia, etc., Eusebius, lib. VIII Hist. Eccles. cap 5: . Laetitiam ac tranquillitatem animi usque ad ultimum spiritum conservavit.



CAPUT XIV.

Sed Caesar. Brevior et obscurior personae notatio; cui malo ita jam docti varie medicinam fecerunt.---But Maximian. Id est, Sed Maximianus. Versio anglica.---Galérius Maximien César. MAUCROIX.---Sed Caesar, Galerius nempe Maximianus. Pagius, ad annum Christi 302, n. 6. Confer quae nos supra diximus ad cap. 9.

Non contentus est. Eleganter atque oratorie, pro non contentus fuit; cujus rei indicium certissimum proxima periodus: Aliter Diocletianum aggredi parat, non paravit; a qua alias lectione vix licitum foret abstinere manum. Nec male tamen utrobique doctissimi interpretes per verba praeteriti temporis: »Galérius [Col. 0689C] Maximien César ne se contenta pas de la rigueur de cet édit. Il dressa, etc. But Maximian was not satisfied with the severity of this Edict, so-he resolved.«

Edicti legibus. Erant in edicto, de quo noster loquitur, si non variae sectiones, saltem varia genera et capita persecutionis contra Christianos instituendae: puta, ut religionis illius homines carerent omni honore ac dignitate; ut tormentis subjecti essent, ex quocumque ordine aut gradu venirent; et sic de reliquis in praecedenti tinemate recitatis. Atque nunc singula ista capita hic auctor edicti leges argute, meo judicio, nominat. Edicti severitatem et acerbitatem laudatae recens tralationes intellexerunt, sicut et superioribus notae clausula apparet.

Aggredi parat. Ita, cap. 36: Facere autem parabat, quae in Orientis partibus fecerat; et Terentius in Phorm. Prologo:

Maledictis deterrere, ne scribat, parat.

Ut illum ad propositum crudelissimae persecutionis [Col. 0689D] impelleret. An cum interpretibus exponendum, ut illum ad decernendam et animo proponendam saevissimam persecutionem adigeret? »Afin que cette audace obligeât l'empereur à jurer la ruine des Chrétiens. MAUCROIX. That so he migth engage him to an unrelenting persecution.« Tralatio anglica. Malim equidem accipere, quasi noster planissime scripsisset: »Nam Galerius Maximianus, ut ad crudelissimam persecutionem, quam ipse sibi primum proposuerat, Diocletianum induceret, etc.«

Occultis ministris palatio subjecit incendium. Credo Lactantium scripsisse: occultis ministeriis; quod et Nicolao Heinsio in mentem venerat. GRAEVIUS.---Legendum esse cum minori post ministris distinctione censeam: occultis ministris palatio, etc. GALE.---Ita quoque cogitaveram, in hunc sensum: Palatio subjecit incendium ministrorum opera, quos ea propter occuluerat; id est, quos sese diligenter occultare jusserat. Nec obstat quidquam, opinor, quominus [Col. 0690A] minus hic loci occultis tam bene participium sit, pro occultatis, quam vulgo censetur nomen ex participio.

Occultis ministris palatio subjecit incendium. Eusebius, lib. VIII, cap. 6, nescire se fatetur quo casu excitatum fuerit: Constantinus vero in oratione ad sanctorum coetum, cap. 25, ait palatium fulmine ictum conflagrasse. PAGIUS, ad annum Christi 302, num. 6.

Christiani arguebantur. Sicut sub Nerone, incensa ab eo Roma. TOLLIUS.---Praestiterit, ni fallor, ad Galerium Maximianum Caesarem referre, quam ad incerta urbis Nicomediae ora; ut nempe Galerius, exusta semel aliqua palatii portione, Diocletianum, quo ipsum efficaciter ad propositum crudelissimae persecutionis impelleret, convenerit, et Christianos illico velut hostes publicos ad socerum detulerit, magno impetu, uti mox audiemus, pergens »illos, consilio cum eunuchis habito, de extinguendis principibus cogitasse, duos imperatores domi suae pene vivos esse combustos.«

[Col. 0690B] Et cum ingenti invidia, etc. Dele praepositionem. Simpliciter enim, ardere invidia, ira, odio Latini dixere. TOLLIUS.---Certa est viri docti observatio. Livius enim, verbi gratia, Cum arderent invidia . . . . patres. Et similiter Cicero ad Quintum fratrem: Res ardet invidia. Sed malim tamen ex praepositione, quam deleri vult Tollius, adverbium temporis tum facere. »Et cum pars quaedam conflagrasset, Christiani arguebantur velut hostes publici; et tum ingenti invidia simul cum palatio Christianorum nomen ardebat.«

Illos consilio, etc. Incipiunt communis famae verba, secundum clarissimos interpretes: mihi vero potius Galerii, sicut jam tetigimus, et sequentia confirmabunt. Melior autem distinctio editionis Aboensis: Illos, consilio cum eunuchis habito, de extinguendis principibus cogitasse, et quae deinceps.

De extinguendis principibus. Diocletiano scilicet Augusto, et Galerio Maximiano Caesare. Nam tunc [Col. 0690C] temporis Galerius haud solum Nicomediae versabatur cum Diocletiano, sed in eodem simul palatio degebat, ut quamplurima ostendunt. Sicque alias Galerius, ita loquendo, principis nomen commune sibi faciebat cum socero Augusto, id ei primo per usum saeculi licebat, quo Caesares aeque principes nuncupabantur ac ipsissimi Augusti. Et nobis deinde de eo Caesare res est, qui Caesaris appellationem jam ab aliquo tempore non poterat ferre; unde haec illius in capite 9 interrogatio: Quousque Caesar? Nil miri igitur eatenus; ni mirum forte, de extinguendis principibus sermonem ibi loci fieri, in quo de iisdem comburendis, quin et pene combustis, mentio sit. Verum id facile solvitur. Apud bonos auctores extinguuntur qui vitam amittunt, quocumque modo amittant, morbo, incendio, aut alia re. Cicero in Somnio Scipionis, capite 3: »Quaesivi tamen, viveretne ipse et Paullus pater, et alii, quos nos extinctos arbitraremus;« id est, mortuos. Livius, lib. VIII: »In alio tractu orbis (magnum [Col. 0690D] Alexandrum) in victum bellis juvenem fortuna morbo extinxit:« quare extingui pariter poterant nostri principes, vel comburendo.

Duos imperatores, Two Emperors. Versio anglica, sine articulo: cum integra sit, and thad two emperors wer well nigh burnt alive.---Les deux empereurs. Maucroix, cum articulo: »Et que peu s'en était fallu qu'ils n'eussent brûlé tout vifs les deux empereurs.« Innuit, Lector, si nescis, ac velis, nolis, memorata articuli adjectio, tam Diocletianum et Galerium Maximianum fuisse tunc ex Imperii Romani dispositione Imperatores, seu Augustos, quam neminem praeterea fuisse per idem tempus similis potestatis et tituli compotem. At contra Galerius Maximianus necdum proprie Augustus erat, sed Caesar, uti monet amplissimus Cuperus. Et qui duo tunc, secundum recentiorem Imperii dispositionem, veri et soli imperatores erant, hi Diocletianus et Herculius Maximianus fuerunt. Male itaque Versio Galliea Parisiensis, [Col. 0691A] et optime e contrario anglica. Verum, inquis, accenset se Galerius imperatoribus: duos imperatores domi suae pene vivos esse combustos. Recte, accenset se. Allata enim verba non nostri Caecilii, vel vulgi Nicomediensium, sed Galerii reapse sunt. Cur vero, putas, se accensuit, nisi quia jam inde a superato Narseo Caesaris nomen, ut ut Caesar, detrectabat, et de se loqui volebat. Confer dicta, pag. praec.

Domi suae. Id est, in palatio; tum ob ea quae ad caput tertium observavimus de Domitiano domi interfecto, et quem praestantissimi quique historici occisum fuisse Romae in Palatio tradiderunt; tum praecipue ob iteratam ejus vocis interpretationem, quam in hoc ipso capite legere est; unam paulo ante, his verbis: cum palatio Christianorum nomen ardebat; alteram vero in istis: Denique qui erant in palatio . . . quae disertissima domi suae explicatio est. Interpretes vel plusquam ad verbum, dans leur propre maison; in their own house, hoc est, domi suae propriae.

[Col. 0691B] Qui semper se volebat, etc. Talis a Terentio in Heautontim. Chremes describitur, derisus eapropter a Menedemo. TOLLIUS.---Usitatior loquendi ratio erat, qui semper volebat videri astutus et intelligens.

Nihil potuit suspicari. Ne se douta pourtant point de cet artifice. MAUCROIX; quasi dicas: ne vel minimum quidem de subdola Galerii perfidia cogitavit.---Coula not he brought to give any credit to this. Anglica versio. Hoc est, adduci non potuit ut his ullam fidem haberet.

Excarnificari omnes suos protinus praecepit. Praetulerim cum Columbo, excarnificare omnes suos protinus coepit. Causas vide apud Baluzium.---Omnes suos. Id est, omnem suorum domesticorum familiam; quod patet, si hunc locum cum verbis paulo post sequentibus, et initio quoque capitis 15 contuleris. Nam quid ista primo: Excarnificari omnes suos praecepit . . . . . . . cum familiam Caesaris nemo torqueret, nisi Diocletiani familiam excarnificatam fuisse, cum familia Galerii [Col. 0691C] a nemine torqueretur? Omnes sui itaque jam Diocletiani familia sunt.---Deinde vero: »Furebat ergo imperator, ait noster initio capitis 15: jam non in domesticos tantum, sed in omnes, primamque omnium filiam Valeriam, conjugemque Priscam sacrificio pollui coegit.« Unde nunc haud simpliciter quam multi primam illam Diocletiani carnificinam evaserint apertissimum est; omnes nempe qui non erant e Diocletiani domesticis proprie dictis, puta filia Valeria, conjux Prisca, judices, quod mox subjecturus est, universi, item omnes qui erant in palatio magistri; sed perspicuum simul nostro loco omnes suos nil aliud esse, quam omnem omnem familiam domesticorum Diocletiani; eorumque, non magistrorum, sed inferioris ordinis: quo et modo antiquitus familiae vox proprie servos complectebatur, haud pariter sobolem seu liberos.

Sedebat ipse, atque innocentes igne torrebat. De sa chaise il voyait brûler ces innocents. Maucroix.---Hoc est, ex cathedra sua videbat innocentes igne [Col. 0691D] torreri. Sed, ut Latina sonant, et sequentia sunt, non mere videbat torreri Diocletianus; torrebat ipse.

Omnes denique qui erant in palatio magistri. Tous ceux qui avaient puissance de vie et de mort. Maucroix.---Ad verbum, Omnes qui potestatem vitae ac necis habebant.---Non probo. Id enim aperte magistros cum judicibus, de quibus mentio praecessit, confundere est. Praeter quam quod si, ut innuit Maucroixius, magistris illis, ex sui institutione, vitae necisque potestas erat, cur data iisdem extra ordinem potestas ut torquerent? Sequitur enim continuo, data potestate torquebant, cujusmodi itaque nullam prius habuerant, unde magistri dicerentur: quare id magistrorum genus omnino malim intelligere, qui verbi gratia, ab inferioris aevi scriptoribus, magistri cubiculariorum, magistri ostiariorum, magistri servorum, et sic de aliis, vocati sunt. Fateor difficultatis aliquid oriri posse ex Pollionis [Col. 0692A] loco quem supra laudavimus: Cum iret ad hortos nominis sui, omnia Palatina officia sequebantur. Ibant et praefecti, et magistri officiorum omnium adhibebantur: quippe cum in iis verbis intelligi, verbi gratia, non debeant magistri familiae servorum, quae in imperatoris palatio versabatur, sed magistri omnium palatinorum officiorum, id est, eorum qui officiis fungebantur in palatio. Verum respondendum credimus, vel palatina ipsa officia sub generali imperatoriae familiae nomine comprehendi; atque ita Caecilium nostrum de iis quoque egisse, cum Diocletianeae familiae ministris, ut sequentia ostendunt, disserat: vel eum potius minoris Imperatoriae familiae ministros specialiter a Palatinorum ministris distinxisse. Neque ei tunc adversari poterunt Pollionis verba, cum alter nonnisi palatinorum officiorum magistros intellectos voluerit: alter vero nonnisi magistros minoris familiae Diocletiani, qui et ipsi in palatio vixerint. All the Officers of his Household. Versio Anglica. Quasi dicas, omnes familiae suae praefectos. Confer supra [Col. 0692B] Cuperum, epist. 1. Elegantius porro totum hunc locum ex Aboensi editione distinguere possis, si volueris, isto pacto: »Item judices universi, omnes denique qui erant in palatio magistri, data potestate, torquebant:« ad quae ultima verba videndus duobus locis. Baluzius.

Erant certantes quis prior aliquid inveniret. Hoc est, aliquid exprimeret ex iis qui torquebantur, quisnam auctor incendii esset. Sed nihil exquoquam audiebant, quia familia Caesaris non torquebatur, in qua erant ii occulti ministri, quorum opera palatio faces subjecerat Galerius, ut hujus facinoris invidia Christianos oneraret. GRAEVIUS.

Erant certantes. Pro certabant. Sic cap. 15: Eorum sententia in tantis rebus expectata non erat, pro non expectabatur. Nec dissimili ratione Vitruvius, lib. II, cap. 8: De lateritiis vero (parietibus) dummodo ad perpendiculum sint stantes, nihil deducitur.

Reperiebatur. Quo sensu nempe res aliqua dicitur [Col. 0692C] reperiri, quando palam et comperta nobis est; ut haud ideo tamen ullum ejusmodi proprium discrimen agnoscere oporteat inter praecedens verbum invenire, et reperire hoc loco, quale nonnunquam alibi a viris doctis jure vel injuria inter utrumque verbum fuit positum. Sunt hic itaque synonyma; nec posterius noster usurparit, quam quia prius proxime adhibuerat. Confer quae ad caput 7 notavimus.

Cum familiam Caesaris nemo torqueret. Jactitantis scilicet, Christianos mali caput certo certius esse, eorumque tam nullum unquam a se admissum toleratumve fuisse inter suos domesticos, quam magnus e contrario eorumdem numerus jam diu toleraretur, et tunc temporis extaret in familia Diocletiani. Nam quin per familiam Caesaris, domesticos Galerii Caesaris intelligere oporteat, non dubitamus. Ulpianus: »Familiae appellatio servos continet: hoc est, eos qui in ministerio sunt, etiamsi liberi esse proponantur, vel alieni bona fide nobis servientes.« Et apud Terentium in Heaut. act. IV. sc. 3, Syrus:

[Col. 0692D] Ancillas omnes Bacchidis traduce huc ad vos propere.
Chremes vero scena sequente:

Illanccine mulierem alere cum illa familia?
La maison de Galerius. MAUCROIX. Ad verbum, domum Galerii: posita uti liquet, domo pro domesticis; quod nostratibus haud infrequens.---Maximians family. Tralatio anglica: hoc est, Maximiani familia, cum alia personae designatione, sed necdum satis, ut quod res est dicam, sufficienti, cum per ea tempora non unus tantum Maximianus celebris fuerit in imperio Romano, sed duo; alter Caesar, quem et ideo Maximianum Caesarem, amplioris distinctionis ergo, vocare expediverit, alter Augustus.

Aderat ipse et instabat. Il se trouvait présent à tout. MAUCROIX. Servata vi temporis imperfecti, et Maximianum Caesarem jam ante praesentem fuisse palam [Col. 0693A] innuens. He came and stood by Diocletian. Versio anglica. Ad verbum, Venit ille et Diocletiano adstitit; ac si tunc demum Galerius advenisset, nec adfuisset prius contra quam a nobis non uno loeo superius positum est. Sed id ob nativam, inter alia, utriusque imperfecti indolem et significationem posuimus; nec quidquam videmus cur ab illa sit recedendum.

Iram inconsiderati senis deflagrare. Elegantissima haec tralatio est. Tanto vero hic loci suavior, quod de incenso palatio, atque hinc accensa ira Diocletiani sermo est. Inconsideratum autem vocat, quod ita turpiter sibi a Galerio imponi passus fuerit. TOLLIUS.---Deflagrare. Quo videlicet sensu id verbum quandoque pro defervescere occurrit; puta in his Philippi Macedoniae regis, sedentis apud Livium judicis inter duos filios: »Interdum spes animum subibat deflagrare iras vestras, purgari suspiciones posse. To he abated.« Anglica versio nostro loco. Quasi dicas imminui decrescere, quod eodem redit. Alias certe, ut multa Ciceronis loca ostendunt, deflagrare penitus [Col. 0693B] comburi sonat. Phaeton ictu fulminis deflagravit, lib. III. Offic. Et contra Antonium: Ille faces, quibus incensa L. Bellieni domus deflagravit.

Quindecim diebus interjectis. A fornitght af ter. Versio anglica, singulari linguae idiotismo. Quasi dicas, post quatuordecim noctes, vel post noctem decimam quartam.

Incendium molitus. Sic capite 37: Haec ille moliens, et 29: fugam moliebatur.

Sed (vel id) celerius animadversum. Editio Aboensis, id celerius animadversum: quae Columbi emendatio, imo, secundum virum doctum, non dubia, quia proxime praecessit sed. Verum ea ratio levissima est. Amat noster hanc particulam, illamque multis locis identidem usurpavit. Capite 23: »Sed alii super alios mittebantur, tamquam plura inventuri. Et duplicabatur semper illis non invenientibus, sed ut libuit addentibus.« Capite 25: »Sed illud excogitavit, ut Severum, qui erat aetate maturior, Augustum nuncuparet. [Col. 0693C] Constantinum vero non imperatorem, sicut erat factus, sed Caesarem, etc.« Capite 27, sub finem, et initio simul sequentis, »ut non Romanum imperium, sed Daciscum cognominaretur. Post hujus fugam, cum se Maximianus alter e Gallia recepisset, habebat imperium commune cum filio. Sed juveni . . . « Ita quoque alibi.

Tunc Caesar. And then Maximian. Versio anglica, id est, tunc Maximianus. Vide dicta supra.

Medio hyemis profectione parata prorupit. At vero capite 11 dicitur Diocletianus per totam hyemem cum Galerio consilium habuisse: porro, capite 12, coepit persecutio sub finem Februarii; post 15 dies conflagravit palatium, ut proficisci non potuerit Galerius ante expletum fere Martii mensem. Sparkius, in edit Oxon. an. 1684, et ex illa poste, Cantabrigiensis.

Optimae viri docti difficultates, non gravissimae tamen, uti nec mihi novae, sed quarum frustra solutionem quaeras in versionibus, aut aliis eruditorum [Col. 0693D] lucubrationibus. Maucroixius enim, verbi gratia: »César, quoique au milieu de l'hiver, précipita son départ.« Id est, »Caesaris, quamvis medio hiemis, subitus fuit discessus et praeceps profectio;« et simili pacto tralatio anglica: »Maximian, tho it was in the midst of winter, left Nicomedia on the same day in which this second fire was raised, protesting, etc.« Hoc est, »Maximianus, quamvis media ageretur hiems, Nicomediam eo ipso die reliquit, quo secundum illud incendium conflatum est.« Quae, ut vides, propositos nodos potius stringunt quam expediunt. Distinguendum, quo evanescant: Tunc Caesar medio hyemis profectione parata, prorupit, eodem die contestans, etc. Sensus est: Tum Caesar, qui per mediam hiemem omnia quae ad profectionem opus erant, pessima mente clanculum parari curaverat, quasi de improviso prorupit: quin et hanc simul causam cur crumperet scelerate afferens, quod nollet vivus [Col. 0694A] ardere, cum jam ante illud incendium constituisset abire Nicomedia. Adde dicta ad caput 17.



CAPUT XV.

Imperator. Is nempe qui vere, imo et imperator erat; Diocletianus, uno verbo, sicut suo nomine in antecedenti capite nuncupatus est. Quod non monerem, nisi ibidem quoque praecessisset, duos imperatores domi suae pene vivos esse combustos: hoc est, nisi se quoque Maximianus Caesar imperatorem is verbis vocasset. Nec siquidem flexus est imperator, ut accommodaret assensum, dixit pariter hic scriptor de Diocletiano, capite 11, etsi, secundum eumdem capite 7, jam tunc temporis Diocletianus tres participes regni sui fecisset, atque unum ex illis imperatorem, Maximianum scilicet Herculium. Sed is tandem non fuit nisi Diocletiani secundarius. Confer Episcopum Meld. ad initium, cap. XIII Apoc.

Jam non in domesticos tantum. Eusebius, lib. VIII, cap. 6, confirmat quod scribit Lactantius Diocletianum [Col. 0694B] in domesticos saeviisse. PAGIUS, ad an. 302, num. 8.

Sed in omnes. Hoc est, in omnia genera personarum, seu hominum, ut optime interpretes.---Filiam Valeriam conjugemque Priscam sacrificio pollui coegit. Erant ergo Christianae. Sic certe acta sancti Marcelli et Passio sanctae Suzannae, in quibus Diocletiani uxor Serena vocatur, filia vero Arthemia. Fuerunt forsan binomines. De quo viderint eruditi. COLOMESIUS.---Ex Lactantii verbis discimus tam uxorem Diocletiani Priscam, cujus etiam nomen ignorabamus, quam Valeriam ejus filiam et Galerii Maximiani conjugem christianas fuisse . . . Atque id quidem Eusebius, lib. VIII, cap. 1, indicarat, sed verbis obscurioribus, et ab ejus interpretibus plerumque non intellectis. Haec ejus verba: , , , [Col. 0694C] . PAGIUS, ad an. 302, num. 7 et 8.

Valeriam. Valeria, Diocletiani, ex uxore Prisca filia, Galerio Maximiano juncta fuit matrimonio anno 292, aetatis suae, ut minimum, duodecimo. Quamdiu supervixisse Galerio constat, ut observavit Baluzius, vir doctissimus, in notis ad librum Lactantii, de Mort. Persec., cap. 15 . . . Imo tam Valeria, quam Prisca, Maximiano Augusto, anno 313 extincto, superstites fuerunt, ut infra ex eodem Lactantio, cap. 50, demonstrabo. PAGIUS, ad an. Chr. 294, num. 2 et 3.---Priscam. Prisca Diocletiano nupsit antequam is fieret imperator: cum Valeria, sicut jam dictum, Galerio Maximiano juncta matrimonio sit anno 292, aetatis suae, ut minimum, duodecimo. Vixisse autem tum Priscam, matrem ejus, hinc certo colligitur, quod diu postea superstes fuit; et anno tantum 313 extincta est, post victoriam quam Licinius de Maximiano reportavit. Certum quoque Diocletianum toto principatus sui tempore aliam uxorem non habuisse [Col. 0694D] quam Priscam, quidquid in contrarium ex nonnullis sanctorum actis posuerint Baronius, Henschenius et Papebrochius; qui nempe librum Lactantii de Mort. Pers. non viderant. PAGIUS, ad an. Chr. 294, num. 3.---Filiam Valeriam conjugemque Priscam, etc. Illustrantur egregie quae de duabus hisce Augustis illustris Cuperus ad cap. 1 notavit, illis Lactantii, lib. V, cap. 13: »Quoniam peccare homines et inquinari possunt: averti autem non possunt a Deo; valet enim vi sua veritas.« Ubi et mox sequuntur quae huic loco quoque lucem afferunt: »Nam et in hoc quoque malitia illorum convincitur, qui evertisse se funditus religionem Dei opinantur, si homines inquinaverint: cum et Deo satisfacere liceat, et nullus sit tam malus Dei cultor, qui data facultate ad placandum Deum non revertatur, et quidem devotione majori. Peccati enim conscientia, et metus poenae religiosiorem facit; et semper multo firmior est fides quam [Col. 0695A] reponit poenitentia.« Ita ut Valeria et Prisca in hunc numerum referendae videantur poenitentiam agentium, quandoquidem eas Diocletianus vi ad thus aris imponendum coegerat. Egregia vero sunt quae ibidem statim noster subjicit: »Si ergo, inquit, ipsi, cum deos sibi arbitrantur iratos, tamen donis et sacrificiis et odoribus placari eos credunt, quid est tandem quod Deum nostrum tam immitem, tam implacabilem putent, ut videatur is jam christianus esse non posse, qui diis eorum coactus invitusque libaverit? nisi forte contaminatos semel putant animum translaturos, ut sua sponte jam facere incipiant quod per tormenta fecerunt.« Vide infra de novo Maximiani instituto, cap. 37. TOLLIUS.

Adde Cuperum, in epistola quam proxime ante nostras notas reperies.

Eunuchi necati. Inter quos erat Petrus, qui , . Editiones Ox. et Cant. ex Eusebio, lib. VIII Hist. Eccl., cap. 6.

[Col. 0695B] Per quos palatium et ipse ante constabat. Locus obscurus. ALLIX. Imo, si quid judico, corruptus; et legendum forte, per quos palatium, et ipse ante, conflabat, eo sensu quo nostratibus dicere familiare est: Il ne respire que par lui; ad verbum, non respirat nisi per illum; de homine scilicet qui non per se, sed per alium vivere videtur, tanta est illius ad alterum applicatio, et, ut ita dicam, vivificatio prioris per posteriorem. Conflare certe, proprie loquendo, simul flare est. Glossarium vetus, Conflare, . Et flare, pro animam eam, quae ducta est spiritu, respirare et efflare, dixerunt Latini. Plautus in Mostellaria:

Heus tu, si verbum hoc cogitare voles,
Simul flare sorbereque haud facile est.
Palatium, si haec arrideant, fuerit pro Palatinis, seu hominibus ad Diocletiani palatium pertinentibus, positum; quomodo tot locis apud priscos oppidum pro oppidanis, domum pro domesticis, regnum pro regni incolis, et si quae similia sunt.---Dont les conseils lui [Col. 0695C] avaient été si utiles. MAUCROIX. Id est, quorum consilia fuerant ei adeo utilia.---By whose directions the whole affairs of the palace had been conducted before this Edict. Anglica versio. Quasi dicas, quorum opera et moderamine ante illud edictum cuncta palatii negotia administrabantur.

Comprehensi presbyteri ac ministri. Ejusmodi comprehensionis meminit noster superius, capite 3, ubi de Domino nostro Jesu Christo a Judaeis, ut in ipsum animadverterint, comprehenso: Congregavit, inquit, discipulos quos metus comprehensionis ejus in fugam verterat. Cicero, Philipp. 2: Cum comprehensio sontium, mea: animadversio, Senatus fuerit.---On arrêtait les prêtres et les ministres de l'autel. MAUCROIX. Ad verbum: Comprehensi presbyteri ac ministri altaris. Sed altaris nulla mentio apud nostrum, et tam bene mensae supplere potuisset clarissimus canonicus, si quo fuisset opus supplemento. Chrysostomus, Homil. 3, in epist. ad Ephes.: , Quomodo mansisti, neque tamen mensae [Col. 0695D] fis particeps? Imo, interrogate eos, aiebat Basilius Magnus, ep. 73, de illis loquens qui se ante aliquot annos pro Orthodoxis gesserant, si jam orthodoxus est Basilides . . . quare cum Dardania redirent, altaria ipsius in agro Gangrenorum subverterint, mensasque suas substituerint. , , , , , . Ac si usus saeculo IV invaluisset, ut sacrae Haereticorum mensae, seu altaria, Orthodoxorum vero simpliciter et mensae vocarentur: quod nolim tamen a me affirmatum. Unice volo Maucroixium nullam habuisse causam cur nomen potius altaris quam mensae suppleret in nostro loco, quin nec cur alterutrum, cum ministri de quibus agitur, sine controversia diaconi sint, et diaconi a Patribus modo episcopatus et Ecclesiae ministri, modo ministri [Col. 0696A] Dei, modo ministri Christi, et quandoque etiam simplicissimo nomine ministri appellati sint, ut mox patebit.---Presbyteri ac ministri. Presbyteris and deacons. Versio anglica. Id est, presbyteri et diaconi.---Rectissime. Vide Cangium in Glossario, voce Minister, ubi inter caetera quae profert exempla, hoc insigne e Commodiani carmine inscripto, Ministris.

   Ministerium Christi Zacones, (id est
   Diacones, seu quod magis latinum,
   Diaconi), exercete caste;
Idcirco ministri facite praecepta magistri, etc.

Et sine ulla probatione ad confessionem damnati. Et sans preuve ni confession. MAUCROIX. Id est, et sine ulla probatione aut confessione. Quae, uti liquet, emendatio non soli viro clarissimo, sed aliis quoque in animum venit.---Ad confessionem. Lege aut confessione. Notum quid in jure sint confessi rei; et sine confessione damnari neminem solere. TOLLIUS.---Emendo, aut confessione. GALE.---Cum bona doctissimorum virorum venia, mendum mihi alibi cubat; [Col. 0696B] et pro sine ulla probatione, legendum censeo sine ulla prolatione; hoc est, procrastinatione, seu Plantus in Mil. Glor.:

Facile est: trecentae possunt causae colligi,
Non domi est, abiit ambulatum, dormit, ornatur, lavat,
Prandet, potat, occupata'st, opera non est, non potest:
Quantumvis prolationum, dum modo nunc prima via
Inducamus . . .
Ad quem locum merito Taubmannus: Quantumvis prolationum, procrastinationum, . Nota etiam Ciceronis in epistolis ad Atticum rerum prolatio, pro negotiorum suspensione. Sed quid erit tandem sine ulla mora vel procrastinatione ad confessionem damnari? Facilis responsio. Presbyteri, verbi gratia, qui comprehendebantur, statim atque se presbyteros esse confessi erant, nulla interposita mora damnabantur. Hoc fuit damnari ad confessionem. Neque alio dicendi genere Christus apud Matthaeum XII, 41, narrat [Col. 0696C] Ninivitas hoc est: ad Jonae praedicationem poenituisse. Vel si tu nunc forte, quod olim cogitaveramus, et nobis jam minus arridet, mavis, Damnari ad confessionem est damnari ad martyrium, quia, ut optime monuit et variis auctoritatibus probavit Cangius: »Confessores etiam dicti olim, qui martyrio vitam pro Christo, quem palam confessi et contestati sunt, finierunt.« Quod adeo verum, ut inde, secundum caeremoniale episcop. lib. I, cap. 12: »locus qui in plerisque ecclesiis sub altari majore esse solet, ubi sanctorum martyrum corpora requiescunt,« non martyrium duntaxat, sed et confessio vocetur. Qui martyrium, inquit, seu confessio appellatur, etc.

Cum omnibus suis. De simili phrasi diximus supra quid nobis videretur. Hic vero latius patet illius significatio quam antea. Ibi quippe non liberi, aut uxores, sed omnes ad summum domestici intelligendi erant: hic autem, ut e sequentibus colligendum, domestici, et alii usurper; qui quid sint, nisi [Col. 0696D] uxores et liberi?

Deducebantur. Melius, ducebantur, ut saepe alibi. TOLLIUS.---Favet in primis hic locus capitis 51: »Ductae igitur mulieres cum ingenti spectaculo et miseratione tanti casus ad supplicium.« Nam et ii, de quibus nunc noster loquitur, ad supplicium ducebantur, ut ex proximis liquet: »Omnis sexus et aetatis homines ad exustionem rapti.« Sed cum nihilominus apud idoneos auctores deducere in carcerem, deducere ad extremum casum, et ejusmodi alia occurrant, haud sollicitanda forte lectio ordinaria. Proprie utique, si veterem nostram de toto loco sententiam praeferendam duxeris, subaudiendum ante alterutram scripturam, ad confessionem, id est, ad martyrium. Nec dissimili sensu Interpretes: On les faisait passer par les mains des bourreaux. MAUCROIX. were condemned and executed. Versio anglica. Sed nos quidem credimus hodie ipsummet deducebantur [Col. 0697A] accipi recte posse pro deducebantur ad supplicium. Vide dicta ad haec verba, cap. 40. sub finem, ita mediae inter Cuneos, etc.

Omnis sexus et aetatis homines, etc. Locus, quantum ad historiae seriem, intellectu difficillimus, ni quemadmodum, secundum eruditos, in isto commate Apocal. cap. XVIII, 13, , , , , , , ad verbum homines, distinguntur a , tamquam liberae conditionis homines a mancipiis: ita hic, per omnis sexus et aetatis homines, cunctas intelligamus personas conditionis liberae, quae ad familiam presbyterorum ac diaconorum quorum noster coepit mentionem facere, pertinebant, singulasque adeo a domesticis, de quibus idem paulo post, diversas: ut nunc nempe persecutionis historiam continuando, et quomodo presbyteri ac ministri ad martyrium cum omnibus suis ducti sint, accuratius explicando, inquiat, »presbyteros ac diaconos cum uxoribus suis, liberisque cujusvis sexus et aetatis, ad [Col. 0697B] exustionem raptos esse et catervatim combustos« paulo post vero de eorumdem domesticis, illos, ligatis ad collum molaribus, fuisse mari mersos; deinceps autem de caetero Nicomediensium populo, persecutionem in eum atque violenter incubuisse; ac denique de provinciis, quae seni Maximiano parebant vel Constantio, saevitum quoque fuisse in illis, sive contra Christi servos, sive contra eorum conventicula, non minus quam Nicomediae, jubente altero, altero tantum connivente.

Et gregatim, etc. Ita videtur legendum: At gregatim circumdato igni ambiebantur domestici, et alligatis, etc. Edit. Ox. et Cant.---Lege, sed gregatim; et distingue post ambiebantur. Simile quid noster habet lib. V, C. XI: Sicut unus in Phrygia, qui universum populum cum ipso pariter conventiculo concremavit. TOLLIUS.

Et gregatim. et ex set, pro sed, ortum credo, estque, meo animo, totus hic locus ita constituendus: [Col. 0697C] »Nec singuli, quoniam tanta erat multitudo, sed gregatim circumdato igni ambiebantur; domestici (alligatis ad collum molaribus) mari mergebantur.« GALE.

Domestici. Their servants. Versio anglica. Ad verbum, Eorum servi aut famuli: quod quae jam ponebamus in eo valide firmat, quod neque vir doctissimus cogitandum esse hoc loco de imperatoris domesticis putaverit. Videtur enim caeteroqui non presbyterorum et diaconorum, sed aliorum hominum domesticos intellexisse. Some presbyters and deacons were seised on . . . Persons of all ages and of both sexes were burnt . . . and their servants were cast into the sea.

Alligatis ad collum molaribus, mari mergebantur. Supplicio itaque, quod Palaestinis peculiare non fuit, uti falso posuit Hieronymus ad Matt. XVIII, 6, itemque post illum Casaubonus, saltem quod ad modum: sed quod recte vir doctissimus ostendit e Polybio, non fuisse inter gravissima putatum a Graecis. Hieronymi verba sunt. »Quod autem [Col. 0697D] dixit: Expedit ei ut suspendatur mola asinaria in collo ejus, secundum ritum provinciae loquitur, quo majorum criminum ista apud veteres Judaeos poena fuerit, ut in profundum, ligato saxo, demergerentur.« Locus vero Casauboni est: »Matt. XVIII, 6. . Quod notat D. Hieronymus, peculiare Palaestinis supplicium hic intelligi , non ita accipiendum est, quasi aliae gentes eo supplicio non uterentur, sed ad modum potius referendum, qui hic indicatur; nam fuisse usos Graecos hoc supplicii genere erga sceleratissimos homines, apparet satis ex Historiis. Diodorus Siculus, l. XVI: , . Ratio vero et motus fuit alius, quam apud Palaestinos. Non enim saxum collo alligabant Graeci, sed sontem in plumbeum vas conjiciebant: quod ex Athenaei hoc loco didicimus, libr. XIV: [Col. 0698A] , , . Non fuisse porro habitum hoc supplicium inter gravissima, docet Polybius, lib. II. , .« Etiam Graeci igitur, quod non putabat Hieronymus, et saxo ad collum alligato, contra quam credidit Casaubonus, sontes suos quandoque mari mergebant.

In caeterum populum. In all other places. Versio anglica. Hoc est, in omnibus aliis locis.---Malo de caetero Nicomediae populo, qui Christum quidem coleret, accipere.

Pleni carceres erant. Iis nempe quos ad sacrificia coegerant; id est, quos viderant magnopere renuisse, et inde Christianae fidei addictissimos esse cognoverant.

Les prisons étoient pleines de misérables. MAUCROIX. Ad verbum, Pleni carceres erant miseris.

[Col. 0698B] Ne cui temere, etc. Hoc est, ne cui non perspecto et cognito jus diceretur. Et videnda hic acta Crisp. apud Mabillon. Annal. vol. III, p. 423. GALE.---Edicto, cujus noster capite 13 mentionem fecit, cautum inter alia fuerat, ut Christiani non de injuria, non de adulterio, non de rebus ablatis agere possent. Hinc illud, quod jam prae manibus habemus, ortum arbitror, et ne cui temere jus diceretur, id est, et ne cujus forte Christiani causam Judices imprudenter audirent ac dijudicarent. Assentitur planissime Maucroixius: De peur que sans y penser on ne leur rendit justice; quin et obscurius versio anglica: And that noman migth have the benefit of the Law that was not a Heathen.

In secretariis. In curiis judicialibus. Ed. ox. et Cant.---In the very Courts if Justice. Tralatio anglica, eodem sensu.---Dans les Greffes. MAUCROIX.---Male. Secretaria enim fuerunt proprie loca, in quibus judices de causis civilibus, vel criminalibus cognoscebant, [Col. 0698C] sedebantque: cum ibidem ex altercantibus alii sederent, alii starent, pro personarum dignitate, aut vilitate. Codex, lib. III, tit. 24, l. 3: »Sedendi quoque in aliqua secretarii parte, quae Judicibus inferior, altercantibus vero superior esse videatur, habituro licentiam; et § ult. Sedendi, cum celebratur cognitio (querimoniae criminalis) in secretariis judicantium jus consequantur.

Ut litigatores prius sacrificarent, atque ita, etc. Poscunt omnino cum adverbium ordinis prius, tum liquidi sensus ratio, ut hic ita non pro ea ratione, hoc modo, vel similibus, sicuti vulgo solet, sumatur, sed pro deinde, Graece , vel . Quid esset enim, ut litigatores prius sacrificarent, atque suas causas, ita sacrificando, dicerent? Poterantne, inquam, causas suas sacrificando dicere? Et quorsum etiam prius, quod, ut jam dictum, adverbium ordinis est, inseruisse in hanc phrasin, positae arae, ut litigatores prius sacrificarent, si vel inter sacrificandum dicendae causae fuerunt, ac non potius [Col. 0698D] postea? Positae igitur manifesto, ut prius, id est, ante omnia, litigantes falsis numinibus thus, aut aliud quidpiam sacrificarent, ac deinde causas suas, peractis jam sacrificiis, orarent. Neque aliter in fine capitis 47. »Ita vestem resumpsit, pro deinde vestem, scilicet purpuream, resumere ausus est: disertius vero capite 49. Sed prius cibo se infersit, ac vino ingurgitavit, ut solent hi, qui hoc ultimo se facere arbitrantur. Et sic hausit venenum; hoc est, et postea, vel deinde venenum hausit.« Accedat, confirmationis ergo, Act. locus XXVIII, 14, qui et ipse ex istis illustrandus: , , , . Id est, Venimus Puteolos, ubi repertis fratribus, rogati sumus, ut maneremus apud eos diebus septem. Et deinde venimus Romam; non ut vulgata: Et sic Romam venimus; nisi sic vis quoque deinde tribuatur. Accedat [Col. 0699A] rursum hoc comma prioris Epist. ad Cor. XI, 28: , . Ubi pariter nova ratione vertendum: Exploret autem quisquis se, et deinde de pane illo edat. Accedat denique, ne plura nunc adducam, istud quoque primae ad Thess. IV, 17: , , , . Hoc est, si recte interpretari voluerimus: »Deinde nos vivi, qui reliqui erimus, rapiemur simul cum eis in nubes, in occursum Domini in aera; et postea semper cum Domino erimus:« quae et vis versionis Aethiopicae.

Et jam litterae ad Maximianum atque Constantium commeaverant, ut eadem facerent. Verum itaque est, edictum prius in civitate regia, quam in aliis imperii urbibus, imo prius in Oriente, quam in Occidente propositum fuisse. PAGIUS, ad ann. Christi 502, num. 7.---Ad Maximianum. Mirum, ni noster, qui mox hunc ipsum Maximianum, distinctionis causa, senem [Col. 0699B] Maximianum nuncupabit; eumdem hic, loco multo convenientiore, similis discriminis gratia, senem quoque cognominaverit, vel potius Herculium, aut Augustum. Non intelligitur certe alius quisquam Maximianus, nisi qui istis nominibus notus est.---Ad Maximianum. To the other Emperour. Versio Anglica. Id est, ad alterum imperatorem.

Expectata non erat. Hoc est, non expectabatur, uti jam dictum supra ad similem locum.

Ne dissentire a majorum praeceptis, etc. Breviter dictum, pro ne videretur dissentire a praeceptis majorum, hoc est, ab iis quae Diocletianus imperator, et Maximianus pariter Augustus (uterque Constantio, qui mere per ea tempora Caesar erat, majores) praecipiebant fieri in provinciis sibi subjectis. Nam ut ea potius, quae iidem imperatores, vel Diocletianus imperator, et Maximianus Caesar, Constantio Caesari praeceperint, intelligamus, a rectae rationis dictamine alienum est. Primo, quia nuspiam legitur [Col. 0699C] Maximianus Augustus Constantio mandasse per litteras, ut eadem secum faceret. Secundo autem, quia tantum aberat ut tunc temporis Maximianus Caesar Constantio Caesare major esset in imperio Romano, ut contra eo ipso, quod erant ambo Caesares, essent aequales. Interpretes difficultatem declinarunt. »Pour Constance, de peur qu'on ne crût qu'il n'approuvât la résolution des empereurs. MAUCROIX.«---But Constance, that he might not seem to dissent from those that wero in rank abovehim. Versio anglica.

Conventicula. Conventiculi et Conventiculorum vocabula, quae nunc dierum odiosissima sunt, et proprie olim de haereticis dicta esse, posuit incaute clarissimus Cangius, interdum etiam loca coetuum civilium, aut ecclesiasticorum melioris notae, uti hic, vel coetus ipsos sonarunt. De civilibus, Cicero pro Domo sua: »Quoniam plebi quoque urbanae majores nostri conventicula, et quasi consilia quaedam esse voluerunt. Idem pro Sextio: Qui primi virtute, et consilio praestanti extiterunt, ii, perspecto genere [Col. 0699D] humanae docilitatis atque ingenii, dissipatos unum in locum congregarunt . . . tum res communem utilitatem continentes, quas publicas appellamus, tum conventicula hominum, quae postea civitates nominatae sunt, tum domicilia conjuncta, quas urbes dicimus, invento, et divino, et humano jure, moenibus sepserunt.« De Ecclesiasticis vero, ne plures laudem, Lactantius, lib. V Institut., cap. 11: »Aliqui ad (justos) occidendum praecipites extiterunt, sicut unus in Phrygia, qui universum populum cum ipso pariter conventiculo concremavit.« Merito itaque hic loci Maucroixii versio: quelques églises, aliquot ecclesias; anglica autem: the houses where the Christians held their Assemblies; domus, in quibus Christiani suos coetus celebrarunt.

Dirui passus est. A populo nimirum, vel a praefectis. Unde Lactantius, cap. 24, de Constantino jam Augusto loquens: »Suscepto imperio, Constantinus [Col. 0700A] Augustus nihil egit prius quam Christianos cultui ac Deo suo reddere. Haec fuit prima ejus sanctio sanctae Religionis restituta.« Nam, ut recte observat Dodwellus in Dissertatione XI Cyprianica, quae est de Paucitate martyrum, num. 75, nihil habuit agendum Constantinus, si nihil fuisset a patro ejus Constantio in Christianorum causa innovatum. Quare verum est quod scribit Lactantius: »Constantius, ne dissentire a majorum praeceptis videretur, conventicula; id est, parietes qui restitui poterant, dirui passus est. PAGIUS, ad annum Christi 302, num. 7 et 8.

Verum autem Dei templum, quod est in hominibus, incolume servavit. Non accensendus ergo saevissimis primaevae Ecclesiae persecutoribus sicut haud pridem a clarissimo episcopo Meldensi Bossueto saepius factum, cum per septem cap. XIII Apocal. et septem cap. XVII, hanc imperatorum Romanorum pleiadem, uti persecutorum, hac aut illa de causa notabilium, intelligendam esse scriberet, Diocletianum, [Col. 0700B] Maximianum Herculium, Constantium Chlorum, Galerium Maximianum, Maxentium, filium primi Maximiani, et Licinium. Sed audiat, se a magno suarum partium Critico et Historico simul, sub Baronii nomine, confutari.

Existimavit Baronius, durante persecutione, Gallias martyrum sanguine exundasse. Certum tamen videtur, eam in illis, ubi Constantius imperabat, locum non habuisse, id enim diserte affirmat Lactantius de Mortibus Persecutorum, cap. 15, etc. PAGIUS, ad annum Christi 303, num. 7.---Adde eumdem ibid. num. 8, in quo reclamantes in contrarium historias conciliat.



CAPUT XVI.

Universa terra. Id est, omnes imperii provinciae, ut recte Maucroixius. Non enim saeculo IV totus orbis, quantus quantus est, ab Oriente usque ad Occasum, a Meridie usque ad Septentrionem, Augustis et Caesaribus erat subjectus: sed magna pars tantum. Quare [Col. 0700C] si vel maxime, quae jam excipientur Galliae, in censum venirent, nil quidquam, praeter universum imperium Romanum, intelligendum foret. Alias hujus generis suis locis superius tetigimus.

Praeter Gallias. Quam tunc felices, Deus bone! et quantis dignas gratulationibus de ista, si non simplici et plenissima exceptione, saltem qualem noster habebat ob oculos! Nam Constantius, ut paulo ante narratum, »conventicula, id est, parietes, qui restitui poterant, dirui passus est: verum autem Dei templum, quod est in hominibus, incolume servavit.« Quare, ut haec sunt, expertae quidem Galliae persecutionem, quod ad templa attinet, furentibus nimirum populis, nec obstante Constantio; nullam vero, quod ad sanguinem, quia renitebatur idem Constantius.

Sed Eusebius in fine libri de Martyribus Palaestinae, inquiunt docti, affirmat, »Italiam totam et Siciliam, quin Galliam quoque, duobus primis persecutionis annis integris , bellum (supple persecutorum) sustinuisse.« Fateor. Verum facile potuit [Col. 0700D] Eusebius nullum aliud bellum intelligere, quod ad Galliam spectat, quam quod in ea per biennium sine ullo Constantii mandato, et praecipiti populorum licentia gestum fuerit in solos sacrarum aedium parietes, non in homines. Primo, quia etiam impetus contra basilicas et inanima templa facti, si ad hujus, aut aliorum loquendi rationem respexerimus, bella sunt. Actus martyrum Saturnini, Felicis et aliorum: »Placet igitur . . . causam ipsius belli tractare . . . Temporibus namque Diocletiani et Maximiani, bellum diabolus Christianis indixit isto modo, ut sacrosancta Domini testamenta Scripturasque divinas ad exurendum peteret, basilicas dominicas subverteret, et ritus sacros, coetusque sanctissimos celebrari Domino prohiberet.« Et noster supra, capite 12, primum Diocletianeae persecutionis impetum, qui mere in templum Nicomediae factus, referens, »Qui dies, ait, cum illuxisset, repente . . . Praefectus cum ducibus, et tribunis, et rationalibus [Col. 0701A] venit, et revulsis foribus . . . Scripturae repertae incenduntur, datur omnibus praeda . . . . . Veniebant igitur praetoriani acie structa,« etc. Deinde autem, quoniam in libello Precum, quem ante nos clarissimus Baluzius ex Optato citavit, asserunt pleno ore Donatistae: »Constantium nullam inter caeteros imperatores persecutionem exercuisse, et ab hoc facinore immunem fuisse Galliam.« Tertio denique, quia apud Eusebium, quem sibi ipsi constare necesse est, laudatur totidem verbis Constantius, ut princeps, »qui concitati adversus Christianos belli particeps nusquam fuerit; qui veri Dei cultores sub suo imperio viventes immunes ab omni noxa et calumnia servarit; postremo, qui nec ecclesiarum aedes subverterit: nec quidquam adversus fideles molitus sit;« , , , passus itaque tantum, ut hic merito ad nostri verba redeam, templa dirui, [Col. 0701B] nihil ipse circa eadem vel Christianos aggressus.

Scio, quam multae historiae Gallicarum urbium provinciarumque a Baluzio memoratae alio prorsus abeant. Sed illas, credo, pauci eruditi dignas judicabunt, quae prae hoc Auctore et Eusebio, qui tam commode secum et cum nostro in concordiam adduci potest, audiantur. Adi nunc, si libet, Dodwellum, dissertatione Cypr. XI, num. 75 et 77, et Pagium ad Annum Christi 303, num. 7 et 8.---Et praeter Gallias ab Oriente, etc. Melior distinctio editionis Aboensis, et, praeter Gallias ab Oriente . . . vel ista Galei, et (praeter Gallias) ab . . .

Tres acerbissimae bestiae. Persecutorum, quos noster intelligit, nomina extant supra apud Baluzium. En hic vero, quibus de causis veteres Christiani licitum sibi crediderint, ejusmodi maledictis invehi in suos cujuscumque gradus persecutores. Lactantius lib. V Institut. seu de Justitia, cap. 11: »Iis igitur hominibus, qui deorum suorum moribus congruunt, quia gravis [Col. 0701C] est et acerba justitia, eamdem impietatem suam, qua in caeteris rebus utuntur, adversus justos violenter exercent. Nec immerito a prophetis bestiae nominantur. Praeclare itaque M. Tullius: Etenim si nemo est, inquit, quin emori malit quam converti in aliquam figuram bestiae, quamvis hominis mentem sit habiturus; quanto est miserius in hominis figura animo esse efferato? Mihi quidem tanto videtur, quanto praestabilior est animus corpore. Aspernantur itaque corpora belluarum, quibus sunt ipsi saeviores; sibique adeo placent, quod homines nati sunt, quorum nihil nisi lineamenta et summam figuram gerunt. Nam quis Caucasus, quae India, quae Hyrcania tam immanes, tam sanguinarias unquam bestias aluit? Quoniam ferarum omnium rabies usque ad ventris satietatem furit, fameque sedata, protinus conquiescit, illa est vera bestia, cujus una jussione

Funditur ater ubique cruor, crudelis ubique
Luctus, ubique pavor et plurima mortis imago.
[Col. 0701D] Nemo hujus tantae belluae immanitatem potest pro merito describere, quae uno loco recubans, tamen per totum orbem dentibus ferreis saevit, et non tantum artus hominum dissipat, sed et ossa ipsa comminuit, et in cineres furit, ne quis extet sepulturae locus; quasi vero id affectent, qui Deum confitentur, ut ad eorum sepulchra veniatur, ac non ut ipsi ad Deum perveniant. Quaenam illa feritas, quae rabies, quae insania est, lucem vivis, terram mortuis denegasse? Dico igitur, nihil esse miserius iis hominibus, quos ministros furoris alieni, quos satellites impiae jussionis necessitas aut invenit, aut fecit. Non enim honor ille, aut provectio dignitatis fuit: sed hominis damnatio ad carnificinam, Dei vero ad poenam sempiternam.« Dicant nunc, qui nostrates de illa pia scilicet Bimachorum expeditione scriptitantes ad primorum Christianorum patientiam ac moderationem revocant, eccui nostrum tale quid uspiam exciderit.

[Col. 0702A] Non mihi, etc. Rescribe confidenter cum Galeo et tribus editionibus:

Non mihi si linguae centum sint, oraque centum.
Versus enim Virgilianus est e lib. VI Aeneidos, ut annotatum a Baluzio ad marginem, sed is quidem mutilus librarii oscitantia, vel fortassis etiam ignorantia, qui nesciret, debere hic esse versum. Habes certe in isto exemplo causam manifestissimam, cur non ad solas corruptas voces quae in hoc auctore inveniri possunt, attendere illos oporteat, qui ipsum lectitant, sed et ad omissas.

Omnia poenarum percurrere nomina possem, quae judices intulerunt. Scribe quas. Neque enim poenae nomen alicui inferre potest esse Latini commatis, quanquam vir doctissimus supra laudatus juxta habeat poenarum nomina et poenas. Sparkius in editione Oxon. an. 1684, et ex illa Cantabrigiensis.

In Flaccinum praefectum. Bithyniae. Ed. Ox. et Cant.

[Col. 0702B] Non pusillum homicidam. est, quam optime sensit Maucroixius, et talis illa capitis 15, homo non adeo clemens, de Maximiano Herculio, quem Eutropius propalam ferum fuisse, et ad omnem asperitatem saevitiamque proclivum, disertissime tradidit. Similis illa quoque Matthaei, secundum Vulgatum interpretem: Et Bethlehem, terra Juda, nequaquam minima es in principibus Juda.

Deinde in Hieroclem, etc. Hinc apprime illustratur Lactantius Institut. lib. V, cap. 2, ubi Hieroclis, tacite licet, mentionem fieri vidit lynceus praesul Joannes Pearson, , Prolegomenis doctissimis in Hieroclem. COLOMESIUS.---Imoviderat ante Pearsonium Baronius, ut ex Baluzio, discere est. Is Hierocles, Judex Ethnicus, dum Dei templum (Nicomediae) everteretur, adversus Christianos scripsit, et Bithyniae praesidatum gessit, antequam praefecturam Aegypti, qua eum ornatum fuisse docet Valesius in annotationibus ad Eusebium, in libro de Martyribus Palaestinae, [Col. 0702C] cap. 5: PAGIUS, ad annum Christi 302, num. 9, 10, et 8, sub finem.

Auctor et consil. ad faciendam persecutionem. Persecutionem facere, phrasis fuit illorum temporum, ut constare potest ex Actorum loco, VIII, 1: Facta est autem in illa die magna persecutio in Ecclesia; atque iterum e Lactantii verbis a Baluzio allatis ad hunc locum.

Novies enim tormentis cruciatibusque variis subjectus. Quomodo novies tantum sub toto trium dictorum praesidum magistratu, qui sibi invicem successerunt?---Praesides Romani illos praesertim supplicii dies constituebant, quibus frequentissimi totius provinciae conventus pro more essent expectandi. Hoc erant in numero dies, quibus ludi et munera essent Circensia edenda . . . Si qui igitur ad bestia, vel ad munus gladiatorum in se invicem damnati essent, illis ipsis ludis omnino proferebant. Nec alio ipsos, quam ludorum ipsorum diebus, pati potuisse, ex epistola Smyrnaeorum de martyrio Polycarpi colligimus. Petebant [Col. 0702D] Asiarcham Philippum Smyrnaei, ut Polycarpo leonem immitteret. Respondit Philippus, , . . . Atque ut non admodum frequentes redire poterant publicorum ludorum vices, ita nec frequentes redibant vices suppliciorum publicorum. Toto biennio, quo retentum in custodia tradit Eusebius Agapium, a secundo nimirum anno persecutionis ad quartum, ter duntaxat e carcere eductus, et cum maleficis solemni pompa traductus in stadio. Et toto sexennio Donatus, et tribus praesidibus sibi invicem succedentibus, Flaccino, Hierocle, et Priscilliano, novies tamen, nec saepius tormentis cruciatibusque variis subjectus est. DODWELLUS, in diss. Cypr. XI, num. 89.

Zabulum. Diabolum. Sic Zacones usurpari legimus, pro Diacones: quin et Zeta, si quid memini, apud Plinium juniorem occurrit, pro Dieta. Edit. Oxon. et Cant.

[Col. 0703A] Saeculum cum suis terr. triumphasti. Vulgata, triumphans illos principatus in semetipso. Aurelius Victor, Achaeos bis praelio fudit: triumphandos Mummio tradidit. Denique Tertullianus, licet quidem compositum verbum adhibens: »Illos (daemones) nunquam magis detriumphamus, quam cum pro fidei obstinatione damnamur.«

Triumphatores currui tuo subjugantem. Hoc suspectum erat Nicolao Heinsio , non modo quia currui subjugare equum apud latinos scriptores inveniatur, quamvis ratio latinae linguae non repugnet: sed et quia subjugare statim sequitur: »Victi enim tua virtute et subjugati sunt.« Malebat itaque vir ingeniosissimus, triumphatores currui tuo subjungentem. Jungere enim et subjungere currui, vel ad currum jumenta, Latinis dici quis ignorat? Virg. Eclog. V:

Daphnis et Armenias curru subjungere tigres.
Instituit.
[Col. 0703B] GRAEVIUS.

Cum dominatores dominantur. Lego, cum dominatores domitantur. GALE.---Interpretes in eumdem sensum, et propter similem proinde correctionem: C'est un triomphe véritable que de vaincre les vainqueurs des nations. MAUCROIX.---This is true Victory. when those that have conquered the World, subduer. rever. episcopus Sarisb.

Nefanda jussione. Jussionis VOX, secundum Cangium, praeceptionem notat, sed maxime principis: quod verissimum, sicut exempla, quae vir doctissimus attulit, stabiliunt, et nos istis confirmamus. Proconsul Anulinus ad Saturninum: »Tu contra jussionem imperatorum, et Caesarum fecisti;« et Lactantius lib. V Institut., cap. 11: »Illa est vera bestia, cujus una jussione:«

Gunditur ater ubique cruor.
Graeci Patres in simili re, simili nomine usi [Col. 0703C] sunt Eusebius lib. VII Hist. Eccl., cap. 11: . Et ut hic porro noster imperiale praeceptum, de quo loquitur suo nomine, nefandam jussionem appellavit: ita alibi veteres Christiani, ne recentiores bonorum exempla non habere putentur, scapham, scapham in ejusmodi negotio vocarunt. Actus martyrum Saturnini et aliorum sacrilegam jussionem perhorruit (exercitus Domini Dei). Lactantius autem, loco proxime laudato, Satellites impiae jussionis.

Fide stabili. Id est, firma, seu qua olim, verbi gratia, confessores et martyres in fide stabiles erant. Cyprianus in epistola de Mappalico: »Istum nunc beatissimum martyrem et alios participes ejusdem congressionis et comites, in fide stabiles, etc.« qui et paulo post ejusmodi fideles unica, sed notabili voce, stantes nuncupavit. »Opto pariter, et exhortor . . . ut lachrymas matris Ecclesiae, quae plangit ruinas et funera plurimorum, vos vestra (malim vestri) laetitia tergeatis; et caeterorum quoque Stantium firmitatem [Col. 0703D] vestri exempli provocatione solidetis;« et rursus in epistola VIII »qui sint positi . . . inter numerosam languentium stragem, et exiguam stantium paucitatem:« orta primum, credo, locutione ex illa »plurimorum, qui ruerant strative fuerant,« idea, quibus eleganter stantes opponendos putavit; tum ex verbis prioris epistolae ad Cor. XVI, 13: ; State in fide: postremo, ex eo quod in multis locis Latinorum stare et Graecorum vim resitendi impugnantibus denotant.

Mulciber in Trojam, pro Troja stabat Apollo.
Paulus in epistola ad Gal. V, 1: State igitur pro libertate, qua Christus nos liberavit. Ita enim hoc comma vertendum credimus, potius quam ut vulgo, State igitur in libertate, et quae postea.

Hoc est militem. Malim hoc esse militem, supple [Col. 0704A] est. TOLLIUS.---Ita quoque legendum conjeceram; vel saltem, hoc et militem Christi. Vulgata certe scriptura prae utraque lectione parum elegans videtur, et vix digna polito isto opere. Potuit tamen et antiquitus fuisse exaratum, Hoc est esse discipulum Dei, hoc est esse militem Christi.

Nullus laqueus inducat. Potius videtur, induat. TOLLIUS.---Praetulerim ego, nullus equuleus inducat; hoc est, persuadeat, aut aliquid tale. Sequitur quippe, nullus dolor vincat, nullus cruciatus affligat; quibuscum equulei notio optime cohaeret, non illa pariter laquei. Cicero pro Roscio: »Pretio, gratia, spe, promissis induxit aliquem.« Id est, persuasit, pellexit; et in Philip. 2: »Nihil queror de Dolabella, qui tum est impulsus, elusus, inductus;« hoc est, persuasus. Nobis autem eo magis haec emendatio arridet, quod eam etiam doctissimo Galeo in mentem venisse aliquis sit suspicandi locus.

Non est ausus ulterius congredi tecum. Christianorum monstrosa fortitudo fregit plerumque ferociam [Col. 0704B] persecutorum, ne ultra saevire auderent . . . Atque ut victoria supra modum efferebantur, ita vicissim spe victoriae dejecti, oppugnatione omni abstinebant. Ita de Donato suo Lactantius: »Denique post illas novem gloriosissimas pugnas, quibus a te Zabulus victus est, non est ausus ulterius congredi tecum, quem tot praehis expertus est non posse superari,« etc. DODWELLUS, in diss. Cypr. XI, num. 92.

Congredi tecum. Sic supra, pag. praec. in primis Cypriani verbis, »Istum nunc beatissimum martyrem et alios participes ejusdem congressionis.« Et alio loco: »Ipse (Dominus) luctatur in nobis, ipse congreditur, ipse in certamine agonis nostri,« etc.

Victrix corona. The crown of victory. Versio Anglica. Ad verbum, corona victoriae, sensu planissime expresso: eodem actus martyrum Saturnini presbyteri, Felicis, et aliorum victricem palmam in passione gestantes; et Cicero in epistolis ad Atticum, »quo die Cassii litterae victrices in senatu recitatae sunt:« [Col. 0704C] Ambrosius denique epistola 29: »Et huic vexilla committes victricia, huic labarum.«---Sed ne hinc citius quam par est abeamus, quamnam coronam voluit noster Caecilius Donato suo paratam fuisse, postquam tot praeliis congressus esset cum diabolo? Utrum purpuream, an candidam? Clarissimus enim Beckius de sanctorum martyrum et confessorum memoriis in genere disserens, posuit: »His strenuis Christi militibus atque athletis coronam paratam esse, martyri quidem de rosis purpuream, confessori vero de liliis candidam, juxta Cyprianum, epistola VIII, et commentatorem ejus Rigaltium in notis.« Verum, ignoscat mihi quod jam dicam vir doctissimus, non videtur Cypriani epistolam, quam laudat, legisse unquam, vel saltem attendisse. In ea quippe Cyprianus candidam, de qua loquitur, coronam adeo non propriam fecit confessoribus, adeo non solis confessoribus proposnit tanquam accipiendam specialiter de confessione, ut eam primum omnium proposuerit accipiendam de opere; deinde, singulis fratribus, seu [Col. 0704D] Ecclesiae membris; postremo, tamquam illam, »unde jam tum temporis Ecclesia fuerit candida, cum necdum per Decii persecutionem confessores haberet aut martyres, sed solum fratres bonis operibus insignes,« Cyprianicus, de quo agitur, locus illustrior est quin et hic nimis necessarius, quam ut, licet paulo longior, non producatur. Sic habet: »Si vos acies vocaverit, si certaminis vestri dies venerit, militate fortiter, dimicate constanter, scientes vos sub oculis praesentis Domini dimicare, confessione nominis ejus ad ipsius gloriam pervenire: qui non sic est, ut servos suos tantum spectet; sed et ipse luctatur in nobis, ipse congreditur, ipse in certamine agonis nostri et coronat pariter, et coronatur. Quod si ante diem certaminis vestri de indulgentia Domini pax supervenerit, vobis tamen manet (malim maneat) voluntas integra, et conscientia gloriosa. Nec contristetur aliquis ex vobis, quasi illis minor, qui ante [Col. 0705A] vos tormenta perpessi, victo et calcato saeculo, ad Dominum glorioso itinere venerunt: Dominus scrutator est renis et cordis; arcana perspicit, et intuetur occulta. Ad coronam Dei promerendam sufficit ipsius testimonium solum, qui judicaturus est. Ergo utraque res, fratres charissimi, sublimis est pariter et illustris. Illa securior, ad Dominum victoriae consummatione properare; haec laetior, accepto post gloriam commeatu, in Ecclesia laude florere. O beatam Ecclesiam nostram, quam sic honor divinae dignationis illuminat, quam temporibus nostris gloriosus martyrum sanguis illustrat! Erat ante in operibus fratrum candida; nunc facta est in martyrum cruore purpurea. Floribus ejus nec lilia, nec rosae desunt. Certent nunc singuli ad utriusque honoris amplissimam dignitatem. Ut accipiant coronas vel de opere candidas, vel de passione purpureas. In coelestibus castris et pax, et acies habent flores suos, quibus miles Christi ob gloriam coronetur.« Mala itaque coelestium coronarum divisio, quam e Cypriano suggerere [Col. 0705B] et stabilire voluit clarissimus Beckius, in »purpureas de rosis martyribus paratas, et candidas de liliis accipiendas a confessoribus:« perinde ac si candidas illas Cyprianus tam proprias et peculiares censuerit esse: »Confessoribus, qui a judice interrogati, Christum confessi sunt, neque tamen vel carceres, vel tormenta, nedum ipsum supplicium mortis senserunt,« quam purpureas martyribus, qui pro Christo sanguinem fuderunt: cum e contrario in candidas, secundum Cypriani mentem, vel strenuissimis confessoribus nihil sit juris, nisi bonis operibus fulgeant; et in candidas rursum tantumdem juris competat quibusvis fratribus, modo eximie sancti sint, quantum vel gloriosissimis confessoribus, quibus bona opera non defuerint.

In praesenti. Quid? saeculo, an tempore? Possit certe saeculo deesse ex nimia librarii properantia; et fatendum majorem aliquam apparere oppositionem inter praesens saeculum et regnum Dei, de quo [Col. 0705C] proxime in sequentibus, tamen integra tibi in regno Dei reservatur, quam inter praesens tempus et idem Dei regnum. Sed quia saepe Graeci breviter et eleganter , pro dixerunt, atque itidem Latini in praesenti, pro in praesenti tempore, satius, ni fallor, fuerit similem hoc loco agnoscere locutionem. Cicero, verbi gratia, ad Coelium: »Haec ad te in praesenti scripsi, ut sperares te assequi id quod optasses.«---Tho it was not given to you then. Versio Anglica; quasi auctoris verba sint, quam licet tunc, vel tempore tum praesenti non acceperis.

Integra tibi pro virtutibus tuis et meritis in regno Dei reservatur. De similis coronae reservatione extat insignis locus in secunda Pauli Epistola ad Timot. IV, 7 et 8: Bonum certamen certavi, cursum consummavi, fidem servavi. In reliquo reposita est mihi corona justitiae, quam reddet mihi Dominus in illa die, justus judex: non solum autem mihi, sed et iis qui diligunt adventum ejus. De causa vero seu ratione, quam [Col. 0705D] noster tangit, illius reservationis (pro virtutibus tuis et meritis), dicemus aliquando, Deo dante, in dissertatione singulari, quod ea res fusius tractanda sit.



CAPUT XVII.

Hoc igitur scelere perpetrato. De quo noster scilicet capitibus 12, 15 et 17, seu quo factum, ut vexaretur universa terra. Conferant, qui Anglice sciunt, versionem Rever. episcopi Sarisberiensis. Diocletian being now engaged ento this wicked design, hand having succeeded so well in the execution of it.

Perrexit statim Romam, Anno nempe 303, PAGIUS, ad dictum annum, num. 2.

Vicennalium diem. Quae agenda erant ineunte vigesimo imperii anno; quibus Diocletianus, ut clariora fierent, triumphum de Persis huc usque dilatum conjunxit. Rationem temporis ita subducit Baluzius. [Col. 0706A] In confesso apud omnes esse, Diocletianum imperare coepisse anno 284 exeunte, quod Petavius luculenter probavit; commotam vero persecutionem anno 303, ex plurimis Lactantii locis constare, ita ut incidat in annum imperii Diocletiani 19, uti fusius cadem disserit vir doctissimus, statim ante acta vicennalia. Edit. Ox. et Cant.

Vicennalia, et id genus festa die natali imperii celebrari solita. Quod si contingeret, ea vel anticipari, vel differri, quod non raro factum, dies similis denominationis cum die natali, quo susceptum fuerat imperium, eligebatur, vel festum die natali collegae imperii assumebatur. PAGIUS, ad an. Chr. 284, num. 7.

Vicennalia, observante Maucroixio ad marginem suae versionis, festum fuerunt multorum dierum, ad celebrandum annum vicesimum regni Diocletiani.

Qui erat futurus ad duodecimum kal. Dec. Hinc Diocletianum tali die, id est, nostro putandi modo, vicesima Novembris, ante 19 annos creatum fuisse imperatorem, memorat tralatio anglica ad hunc locum; [Col. 0706B] et defendit Baluzius. Aliter vero Pagius, ut sequitur.---Posita regula, quam in prima parte diss. Hypat. statuimus ex Lactantio, lib. de Mortibus Persecutorum, cap. 17. Decennalia nempe et id genus festa exhibita fuisse vel die natali imperii, vel die natali collegarum, vel saltem die ejusdem denominationis cum eo, in quem Natale imperii inciderat, constat . . . Diocletianum, qui 15 kal. Octobris imperator dictus fuit, ideo anno 303, ad duodecimum kalendas Decembres Vicennalia distulisse, quia hoc anno eodem die Maximianum Herculium imperio Caesareo exornarat; alioquin non 12 kalendas Decembris, sed 15 kalendas Octobris ea solemnia exhibuisset. Certus itaque nunc dies natalis imperii Caesarei Maximiani Herculii, quem die vicesima mensis Novembris, seu 12 kalendas Decembris, Caesarem appellatum fuisse ostendi. PAGIUS, ad an. Chr. 284, nu. 7, sub finem et initio.---Videatur idem ad an. 298, num. 2, ad an. 303, num. 2, et ad an. 304, num. 12.

[Col. 0706C] Cum libertatem populi Romani ferre non poterat. Rectius, quod libertatem, etc. Alias enim posset pro poterat legendum. TOLLIUS.---Imo, sana veteris schedae lectio; et hic cum pro quoniam, ut jam ad caput 9, notatum est.

Prorupit ex urbe. Paulo aliter supra in fine capitis 14: Tunc Caesar, medio hyemis profectione parata, prorupit: quod nempe absolute positum, et ut illud fere Ciceronis in 2 Catilin.: Abiit, excessit, evasit, erupit.

Quibus illi nonus consulatus defer. Is gestus anno 304: PAGIUS, ad eum annum, num. 2.

Ravennae procederet Consul. Ravenna ad mare Hadriaticum erat; fuitque olim urbs ex primis Italiae.

Morbum levem ac perpetuum traxit. An sic Latini loquantur, trahere morbum, pro incidere in morbum, videant peritiores. Trahere morbum iis est morbum producere, protrahere, ut sit diuturnior; ut trahere bellum, obsidionem, iter. Mihi syllaba videtur excidisse, et secundum emendate scribentium consuetudinem [Col. 0706D] scripsisse quoque Lactantium, morbum levem ac perpetuum contraxit. GRAEVIUS.---Morbum levem ac perpetuum traxit. Scribe, morbum levem, ac perpetuum contraxit. BOHERELLUS. TOLLIUS.---Ac. Lego, at. GALE.

Vexatusque per omne iter. Morbo scilicet, cujus mentio praecessit. Eo magis, quod ipsum vexationis vocabulum usurpatum supra viderimus a Tertulliano pro morbo, his verbis: »velut illi, qui in partibus verecundioribus corporis contracta vexatione, conscientiam medentium vitant.« Quae perioche, ne id taceam, antecedentem doctorum mutationem traxit in contraxit plurimum juvat.

Sic aestate transacta. Anni nempe Christi 304. PAGIUS, ad dictum annum, nu. 2.

Per circuitum ripae strigae Nicom. venit. Mendo laborat hic locus. Baluzius tamen nescio qua fretus auctoritate per ripam strigam intelligit oram Propontidis. Mihi autem, cum conjecturis agendum sit, [Col. 0707A] videtur verisimilior elici posse ex eo, quod Strigonium, Pannoniae urbs ad Danubium sita, qua fertur versus Pontum Euxinum, paula mutatione depravato loco, aliqualem saltem medelam praebeat. Cui conjecturae illud imprimis favet, quod Diocletianus non recto cursu, sed per circuitum Nicomediam venit. Scribendum itaque ripae Strigoniae, donec aliud sese offerat cui loco cedat haec conjectura. SPARKIUS, in edit. Oxon. an. 1680.---Locum hunc mendo laborare credideram. Jam autem meliora edoctus nihil mutandum censeo; cum Striga sit vox gromatica, seu Agrimensorum propria, et ab iis, quod in latitudinem, longius fuerit, scamnum appelletur, quod in longitudinem, striga. In re enim rustica, secundum Festum, sulcum significat qui uno ductu peragitur. Idem SPARKIUS, in Edit. Ox. an. 1684.---Ripae strigae. Ripae scilicet Danubii, ad quam ait Galerius, Sect. sequente, luctasse se per quindecim annos cum Gentibus barbaris. De vocis Strigae usu, tam gromatico, quam castrensi, vide luculentam doct. Dodwelli dissertationem, [Col. 0707B] ad calcem edit. Ox. Lactantii editam, an. 1684. Hujus Ripae Strigae memoria hodie constare videtur in Strigonii nomine, quae urbs ad Danubii ripam sita est. Edit. Cant.---Per circuitum ripae strigae. Hoc est, per ripam Danubii, qui antiquus erat imperii limes, ubi erant praetenturae Illyricianae, Strigae dictae, ut docte ostendit Dodwellus in singulari dissertatione de Ripa Striga. PAGIUS, ad an. Chr. 304, num. 2.---Ripae strigae. Lego, ripae Istricae, sive de Istro fluvio, sive de Istris ad Sinum Adriaticum intelligas. Diocletianus enim, Ravenna Nicomediam iter moliens, debebat navem conscendere: sed, qui aeger esset maluit, ut navigationis incommoda vitaret, per circuitum Adriae tendere in Venetos et Istros, aut ad ipsam etiam Istri, seu Danubii ripam. BOHERELLUS.---Per circuitum ripae strigae. Ripae Istricae Heinsium vere emendasse censeo, ut significet illum per Illyricum, Pannoniam, Daciam, venisse Constantinopolin, indeque, trajecto Bosphoro, Nicomediam. Ripa Istrica, [Col. 0707C] unde Dacia Ripensis. Non recta illum contendisse Nicomediam, vox circuitus est indicio, quod significat illum per ambages iter traxisse. GRAEVIUS.---Pro strigae, malim Istricae. GALE.---Legendum: Frigiae. VOSSIUS.---Emendandum Phrygiae. Edit. Oxon. anni 1680, pag. 108, atque inde forsan clarissimus auctor versionis anglicae: Having come roud the Coast of Phrygia.

Morbo jam gravi insurgente. Lege: Morbo jam gravius insurgente. Ante enim levis erat. TOLLIUS.---Levis erat, fateor; et videtur etiam viri docti emendatio non parum firmari duobus Virgilii locis, quorum unus in lib. XII Aen.

Ille manu raptum trepida torquebat in hostem
Altior insurgens.
Alter vero in lib, XI:

Tum validam perque arma viro, perque ossa securim
Altior insurgens oranti et multa precanti
Congeminat vulnus.
[Col. 0707D] Sed vel ob hunc tertium ejusdem libri:

Saucius at serpens sinuosa volumina versat,
Arrectisque horret squamis et sibilat ore
Arduus insurgens.
Servari potest optime vulgata lectio, cum praesertim, sicut in Virgilianis illis exemplis verus ordo verborum est, insurgens altior, insurgens arduus, ita quoque in nostro loco non de morbo gravi, eoque insurgente agatur: sed de morbo insurgente gravi, hoc est, qui e levi, quod erat prius, evadebat gravis.

Quodcumque (vel quocumque) se premi videret. Hic cubat mendum. ALLIX.---Quodcumque. Lego: utcumque. Editio Oxon. anni 1680.---Lego: Quo utcumque. Editio Oxon. anni 1684, et Cantab. post illam.---Quodcumque se. Lege: Quo cum se. COLOMESIUS.---Emenda: Quo cum se, vel Quo utcumque se; nam Quo retinendum est. BOHERELLUS. GALE.---Quodcumque [Col. 0708A] se premi videret. Haec nihili sunt. Recte olim Nicolaus Heinsius et Joannes Columbus viderunt legendum esse: Quo utcumque se premi videret. Aut forte scripsit: Quo cum undique se premi, etc. GRAEVIUS.

Prolatus est. Scilicet lectica in publicum. TOLLIUS.

Ut circum, etc. Glossae veteres: Circus et circuitus; . . Eaedem alibi: , Circus circensis; , Circum; , Circus circensis, Circus; , Circenses. Atque hinc sine dubio in anglica versione, pro Circo, the Mippodrome. In circis tamen, ut id obiter dicam, non equi solum, sed pugiles quoque exercebantur, et alia multa spectacula edebantur. Ovidius lib. IV Trist., Eleg. 9:

Circus adhuc cessat, spargit tamen acer arenam
   Taurus et infesto jam pede pulsat humum.
Idem lib. IV, Fast.:

[Col. 0708B] Proxima vitricem cum Romam inspexerit Eos
   Et dederit Phoebo stella fugata locum,
Circus erit pompa celeber numeroque Deorum.
Et Onuphrius Panvinius de Circo, verbi gratia, maximo, qui Romae erat: »In Circo, inquit, maximo multa spectaculorum genera fieri ab antiquis consuevisse, veterum Annalium Commentaria perscrutanti manifestum erit. Quae mihi ea accuratius ex iisdem monumentis contemplanti et disquirenti octo sese obtulerunt. Praecipuum et proprium, cursus, sive certamen Curule et Equestre; Gymnicum, seu Athleticum; Pompa; Ludus Troiae; Venationes; Pugnae Equestres et Pedestres; Naumachia; et aliquando Ludi Scenici.» Quare melius, ni fallor, Maucroixius vocem Circi in sua tralatione retinuit.

Anno post vicennalia repleto. Anno itaque 304, post duodecim, kal. Decembres, cum, ut supra vidimus, Diocletianus imperii sui vicennalia anno 303, ad duodecim kalendas Decembres celebraverit. Ad id autem, quod ille circum, de quo agitur, non anno [Col. 0708C] vicennalium labente; sed jam elapso, dedicavit, ista doctissimi Pagii observatio sic satis pertinet: »Thermae, templa, atque alia opera publica quinquennii initio de more inchoabantur, eoque expleto dedicabantur, ut multis exemplis liquet.---« Repleto. Praeferam, expleto. Tollius.

Ita languore oppressus. Supple est, ex praecedentibus. BOHERELLUS.

Per omnes deos. Id est, per omnia templa preces ad deos supplices funderentur. Vide Sueton. et Plutarchum de Pompeii morbo, atque item Velleium. Eadem phrasi utitur Lactantius cap. 36: Qui et sacrificia per omnes deos suos quotidie facerent; id est, in omnibus templis. TOLLIUS.---Mihi quoque, per omnes deos, in utroque loco, et per omnia templa in isto capitis 15: Judices per omnia templa dispersi, eodem redeunt; ejusmodi scilicet figura, qua in his Martialis versibus:

[Col. 0708D] Quid petis a Phoebo, Nummos habet arca Minervae,
   Haec sapit, haec omnes foenerat una deos.
Per omnes deos, uti magnus monuit Gronovius, intelligenda omnium deum dona, sapientia, pulchritudo, potentia, denique, quaecumque alii dii dare dicuntur; et singula foenerat, id est, confert, tribuit una arca Minervae. Sic nunc igitur, imo meliori jure, omnes dii omnia sunt templa deorum. Ratio est, quod quotidie non dissimili pacto innumera Sanctorum nomina, verbi gratia, Sanctum Joannem, pro templo S. Joannis; Sanctam Mariam, pro ecclesia S. Mariae, et sic de reliquis; imo et in Veterum lucubrationibus , atque etiam in novo Testamento, secundum criticos celeberrimi nominis, , pro Ecclesia Mariae Deiparae, et templo Jovis usurpari videamus. Cyrillus in epistola ad Clerum populumque Alexandrinum: , , [Col. 0709A] , »Itaque scitote, sacram Synodum in magna Ephesiorum Ecclesia, quae dicitur Maria Deipara, celebratam fuisse die 28, mensis Pauni.« Act. XIV, 13: , etc. »Sacerdos autem Jovis collocati ante illorum urbem.« Ad quae verba videantur Critici infra laudati.

Pro vita ejus rogaretur. Hoc loquendi genus male reprehendi a Scioppio, hic quoque locus declarat, et Phaedrum optimae, aut quae proxima erat optimae aetatis Scriptorem absolvit barbariei et plebeitatis nota, quam ei affricat, qui dixit: Damnum haut recusant, tantum pro vita rogant. Lactantius enim supra suae aetatis captum castigatus est Scriptor. Quid, quod ipse Cicero sic loquitur in oratione ad Quirites de reditu suo: »Denique ipse ad extremum pro mea vos salute non rogavit solum, verum etiam obsecravit.«

Idibus Dec. Anni scilicet 204. PAGIUS, ad eum annum, num. 2.

[Col. 0709B] Judicum trepidatio. Id est, terror, secundum interpretes. Malo ego de crebris illis motionibus et minoribus itionibus intelligere, quae cum quis moribundus est, vel recens mortuus; et cujus mortem alias celari interest, extra illius cubiculum videri consueverunt. Confer quae supra diximus de nativa trepitandi notione.

Tota civitate, etc. Sic Suetonius in Julio Caesare, cap. 39. »Edidit spectacula varii generis: munus gladiatorium, ludos etiam regionatim urbe tota.«

Donec Caesar. Hoc est, Versionum supplementa, sicuti decet, conjungendo, donec Maximianus Galerius Caesar. Is nempe Caesarum, propter quem, utpote Diocletiani generum, magis verisimile erat conjecturalem illam Diocletiani mortem celari.

Kalendis Martiis. Anni nimirum 305. PAGIUS, ad an. Ch. 304, num. 2.

Prodisset. Ita capite sequenti per geminam contractionem, quaesisset, redisse.

[Col. 0709C] Morte sopitus animam receperat. Quomodo morte sopitus animam recipere potest, nisi vi quadam divina, ut Lazarus? Aut vocabulum hoc a sciolo, qui nesciebat vim vocis sopire, interpositum est perperam; aut legendum; pro mortuo sopitus: hoc est, tamquam mortuus esset, sopitus tantum fuit; cum pro mortuo haberetur, sopitus tantum erat. Pro mortuo, ut apud Caesarem, nihil pro sano loqui. Apud Justin. Victor pro victo fugere visus est. Sopiti dicuntur, qui deliquio animi corporis quoque sensum ad tempus amittunt; ut pro mortuis jaceant. Liv. lib. I: »Populum Tanaquil alloquitur, jubet bono esse animo; sopitum fuisse regem subito ictu; ferrum haud alte in corpus descendisse: jam ad se redisse.« Qui locus fere Lactantii geminus est. Tarquinius dicitur sopitus fuisse ictu: sed Diocletianus vi morbi sopiebatur. Ille dicebatur, ad se redisse; hic vere recipiebat animam, quod idem est, ac ad se rediit. Idem Livius XLII: »Ad corpus Regis primo amici, dein satellites ac servi concurrerunt, tollentes sopitum [Col. 0709D] vulnere ac nihil sentientem. Vivere tamen, ex calore et spiritu remanente in praecordiis senserunt, victurum exigua ac prope nulla spes erat.« Qui somno sopiuntur, aut vulnere, aut morbo, evigilant et ad se redeunt; qui morte sopiuntur, somnum ferreum illum dormiunt, ex quo nunquam excitantur his in terris. GRAEVIUS.

Morte sopitus, etc. Etsi Vulgata, Judic. IV, 21, soporem non ineleganter cum morte conjunxerit in his verbis: Qui (Sisara) soporem morti socians defecit, et mortuus est; mihi certum tamen, geminam hujus loci emendationem merito propositam fuisse ab eruditissimo collega. Sed quid, si interim aliquanto propius ad veterem scripturam legerimus: Et ille idibus Decembr. morti sopitus animam receperat? Hoc est, sopitus, ut qui jamjam videretur morti praedae futurus. Favent certe suspicioni nostrae cum illi debiti morti, Sapientiae XII, 20. Si enim inimicos servorum tuorum, [Col. 0710A] et debitos morti cum tanta cruciasti attentione; tum subjecti versus Aen.:

   Multa boum circa mactantur corpora morti (lib. XI).
Ipse neque adversos dignatur sternere morti (lib. XII).
Quid enim, quod ad Syntaxim, imo quod ad sensum quoque attinet, differre queant morti sterni, seu sternere, morti mactari, ac morti sopiri? Accedant aliae locutiones Vulgati Interpretis, in quibus homines videas modo morti destinatos, modo morti fructificantes, et quae insuper hujus generis.

Nec tamen totam. Elegans hoc et facetum. Sic mente et animo imminuti dicuntur, quibus integer illius usus morbo ereptus est. Vide sis Suetonium in Claudio. TOLLIUS.

Demens enim factus est. , . Constantini oratio ad Sanct. Coetum, cap. 25.



CAPUT. XVIII.

[Col. 0710B] Caesar. Nempe Galerius Maximianus. PAGIUS. Item versio anglica.

Non ut patri gratularetur. Id est, sicut optime Maucroixius, non ut socero gratularetur de restitutione valetudinis. Diocletianus enim socer tantum erat Galerii Maximiani, quem sibi generum Diocletianus asciverat, uti noster supra, capite 9, locutus est. Unde idem paulo post: Socer quoque eum metuebat acerrime. Potestque adeo hic locus, ubi qui mere socer erat, in historica narratione pater vocatur, solvendis variis Scripturae sacrae difficultatibus commode adhiberi, de quibus alias ex professo, Deo dante, agemus.

Jam conflixerat nuper Maximiano, etc. Sine dubio legendum, cum Maximiano. Neque enim Lactantium pro genio saeculi sui, ac tam barbare locutum esse, existimandum est. TOLLIUS.---Si, quod puto, prima manus extitit, jam conflixerat nuper Maximiano seni, elegantia fuit Latinorum a Graecis desumpta. Graeci [Col. 0710C] enim non raro inter alia, ad verbum, contendere aliquid alicui, pro contendere cum aliquo de aliqua re, dixerunt. Atque ita apud Propertium, lib. I, Eleg. 13:

Non tamen ista meo valeant contendere amori,
pro cum meo amore contendere; plane ut Ovidius in Metam.:

. . . . Antigonem ausam contendere quondam
Cum magni consorte Jovis.

Eumque terruerat injecto armorum civilium metu. Simili metu, quemadmodum supra ex Aurelio Victore audivimus, Diocletianum quoque imperium posuisse plures olim voluerunt. Immo, quae diserta Aurelii Victoris sententia est: (Valerius Diocletianus) imminentium scrutator, ubi fato intestinas clades, et quasi fragorem quemdam impendere comperit status Romani, celebrato regni vicesimo anno, valentior curam reipublicae abjecit; quod ea, quae hic et infra a nostro [Col. 0710D] narrantur, non leviter firmat. Aliam abdicationis utriusque Augusti rationem, sed eam sane parum verisimilem, affert Theod. Metochita in historia sua Romana, libro fere extremo.

Jam senem esse dicens, jam minus validum, et administrandae reipublicae inhabilem. Saturninus apud Vopiscum: Adde quod omnis aetas in imperio reprehenditur. Senex est quispiam? Inhabilis videtur, etc. Reliqua, quae hic monenda sint, superius diximus.

Exemplum Nervae proferebat, qui imperium Trajano tradidisset. Nervam Trajano imperium tradidisse, convenit omnino inter eruditos. Sed utrum id Nerva semet prorsus abdicando fecerit, an imperium dumtaxat communicando cum Trajano, haud pariter consentiunt viri magnae doctrinae Dodwellus, Pagius atque alii. Abdicavit tunc cum Trajanum fecit , inquit Dodwellus in appendice ad dissertationes Cyprianicas, num. 40, et hoc loco clarissimi interpretes: [Col. 0711A] Il lui allégua l'exemple de Nerva, qui se déchargea de l'empire sur Trajan. MAUCROIX.---He set before him Nerva's example, who resigned the Empire to Trajan. Anglica versio. Contra vero, non abdicavit, ait Pagius ad an. Ch. 97, num. 3. Immo, ex Plinio Nervam non abdicasse liquet, et omnia quae Victor de Nerva scripsit, portentosa sunt; et Lactantius non dixit, Nervam imperium deposuisse, pergit idem Pagius, num. 4 et 5, quamquam, quod notabile, Victor exerte scripserit in Caesaribus: Ubi (Nerva) prospexit imperium nisi a superioribus robustioribusque corpore animoque geri non posse, mense sexto ac decimo semet eo abdicavit; et noster itidem hoc capite: Simul et exemplum Nervae proferebat, qui imperium Trajano tradidisset. Ille vero aiebat . . . Nervam . . . cum pondus et curam tantarum rerum, vel aetate, vel insolentia ferre non quiret, abjecisse gubernaculum reipublicae, atque ad privatam vitam redisse, in qua consenuerat.

Mihi nulla ratione videtur melius dirimi posse ista controversia, quam si hinc imperium, id est, ipsissimam [Col. 0711B] reipublicae administrationem, sedulo distinxerimus ab Augusti nomine, ab imperatorii corporis protectoribus, ab habitandi usu imperatorum in Palatiis, et si quae similia sunt; illinc vero Nervam diverso sensu abdicasse et non abdicasse posuerimus: abdicasse nempe, quantum ad reipublicae gubernationem, totum illius gubernaculum committendo Trajano, redeundoque eatenus ad vitam privatam; quo allata modo Victoris verba pertineant semet eo abdicavit: non abdicasse autem quantum ad imperatoris nomen, quia illud, vel post memoratam imperii depositionem, servaverit, istum Pliniani panegyrici locum ad eam rem inter alia referendo: Privatus tibi (Trajane) videbaris quamdiu imperator et alius esset, Nerva nempe etiamnum imperatoris nomen gerens, neque rursus quantum ad vitae genus imperatorim, imperatorium, quia illo uti Nerva perrexerit post eamdem Trajani adoptionem ad imperium, vivendo puta cum Trajano in Augustorum palatiis, ob istud alterius Victoris in [Col. 0711C] Epitome: Nerva Trajanum in liberi locum, inque partem imperii adoptavit: cum quo tribus vixit mensibus.

Sed, objiciet forsan clarissimus Pagius, si Nerva Trajanum in partem tantum imperii adoptavit, quinam dici poterit Nerva sese toto imperio, hoc est, tota rei publicae gubernatione, abdicasse? Quoniam, inquio ego, nolebat, verbi gratia, purpura exui, neque imperatoris nomen amittere, eapropter cum de Trajani adoptione ageretur, professus est Trajanum a se in partem solum imperii adoptari; etsi integrum reipublicae pondus in Trajani humeros deponere postea decrevisset, et revera post adoptionem deposuerit: in eo proinde a Diocletiano discrepans, quod non omnia simul et semel, quemadmodum deinceps Diocletianus, deposuerit, imperii scilicet administrationem, purpuram, imperatoris nomen, palatia, et reliqua id genus, sed solas imperii curas et sollicitudines, honoribus retentis. Et vero Diocletianum imperatorum [Col. 0711D] purpurae, palatiis, et caeteris ejusmodi praerogativis, jam inde a prima die abdicationis in perpetuum valedixisse, testes sunt, primo noster capite 19, his verbis: Huic purpuram Diocletianus injecit suam, qua se exuit, et Diocles iterum factus est; tum Eutropius, l. IX, in fine: Diocletianus privatus in villa, quae haud procul a Salonis est, praeclaro otio senuit; inusitata virtute usus, ut solus omnium post conditum romanum imperium, ex tanto fastigio sponte ad privatae vitae statum civilitatemque remearet. Contigit igitur ei, quod nulli post natos homines, ut cum privatus obisset, inter Divos tamen referretur. Relatus certe Nerva quoque inter divos, ut constat vel e solo Plinii panegyrico. Sed quia Nerva cum imperatoris titulo et statu, non similiter privatus, obierat; idcirco Eutropius: Contigit igitur (Diocletiano) quod nulli post natos homines, ut cum privatus obisset, inter divos tamen referretur. Unde et quaecumque hactenus ad istam distinctionem diximus, Nervam diverso sensu [Col. 0712A] abdicasse, et non abdicasse, validissime confirmantur. Sed de his rursum in sequentibus. Aut sic loca scriptorum in concordiam redigenda sunt, ut tu scite facis, aut fatendum est, illorum sententias sic discrepare, ut alterutri sint hallucinati. GRAEV.

Ille vero aiebat, etc. Nempe Diocletianus. PAGIUS, ad an Chr. 297, num. 3. Item interpretes.

Aiebat ei indecens esse. Fallor an potius noster scripserat, aiebat et indecens futurum esse. Ita jam certe correxit ante nos ex parte Columbus.

Sublimis fastigii. De fastigio principum ac regum extat insignis locus apud Suetonium in Caligula, capite 22: Nec multum abfuit qui statim diadema sumeret, speciemque principatus in regni formam converteret. Verum admonitus, et principum et regum se excessisse fastigium, divinam ex eo majestatem asserere sibi coepit. Ubi principum et Regum excessisse fastigium, est supra altissimam illam regum dignitatem esse evectum. Sic et apud Curtium, humanum fastigium exceditis, est, supra summum illum verticem humanae [Col. 0712B] dignitatis estis elati; et apud Livium ejusdem cives fastigii sunt, qui in eadem alta dignitate sunt constituti. Fastigium itaque in his rebus dignitas est, , , et alia hujusmodi. Trebellius Pollio in loco, quem ante laudavimus, summam romanorum imperatorum potestatem sublimeque fastigium simili voce maximum in terris culmen vocabat. Noster supra Decii ad principale fastigium, hoc est Augusteum, provecti meminit; et idem paulo post, hoc capite, Constantini, tamquam Caesareo fastigio dignissimi, mentionem faciet. Ab ejusmodi porro fastigiis occurrunt duo fastigatissimi consulares apud Sidonium, libro I, epistola 9, quasi fastigiatissimi; id est, ex optima Cangii interpretatione, ad suprema dignitatum fastigia educti; et fastigatissima felicitas apud eumdem Sidonium, libro II, epistola IV, pro suprema.

Minus tutum quod, etc. Non incelebria sunt Syllae et Augusti consilia et exempla. Adi et infra, capite 20, extremum. TOLLIUS.---Quamvis, ut hic, saepius periculosum [Col. 0712C] fuerit purpuram deponere, etiam tamen quandoque minus tutum fuit non sumere. Flavius Vopiscus de Saturnino: Cum cogitare coepisset, tutum sibi non esse si privatus viveret, deposita purpura ex simulacro Veneris, cyclade uxoria militibus circumstantibus amictus et adoratus est. Ubi deposita, pro dempta et detracta.

In tam longo imperio. Annorum nempe viginti, et amplius.

Quaesisset. Id est, acquisivisset. Simplex pro composito; ut vel ex eo certum, quod nemo sibi ultro multorum odia conciliet, sed invitus semper sustineat. Confer quae supra diximus ad caput I.

Nerva vero uno anno imperante. Nervam amplius quam uno anno imperasse, ad quemcumque duorum Victorum calculum respiciamus, indubium est. Imperavit enim Nerva menses tredecim, dies decem, ait junior in Epitome. Senior vero de Caesaribus, uti sane jamdiu codices editi et mss. ferunt: Quid Nerva Cretensi [Col. 0712D] prudentius, magisque moderatum? Qui cum extrema aetate ad Sequanos . . . imperium arbitrio legionum cepisset, ubi prospexit, nisi a superioribus robustioribusque corpore animoque geri non posse, mense sexto ac decimo semet eo abdicavit. Sed, ne multis, posteriore loco scripserat Victor: (Nerva) mense XIV semet eo abdicavit. Librarius vero, nota numerali loco mutata, posuit mense XVI tandemque progressu temporis notae numerales omissae, scriptumque mense sexto et decimo, sicut totidem verbis monuit nonnuper doctissimus Pagius, ambos Victores secum eo pacto felicissime concilians. Et deinde, licet jam Nerva ex utroque Victorum loco menses ut minimum, tredecim imperaverit, et decem dies, potuit tamen Diocletianus, quo suum melius generum refelleret, unius tantum anni, numerum rotundando, mentionem facere. Praeterquam quod, cum locus in quo nunc versamur mendo manifeste laboret, nil obsit quominus auctoris [Col. 0713A] manus fuerit: Nervam nonnisi fere uno anno imperasse, et cum pondus, etc.

Nerva vero uno anno imperante. Lego Nervam vero uno anno imperantem. Litteram m saepe omissam fuisse observare est. BOHERELLUS.---Nerva . . . imperante. Recte qui Nervam imperantem praeferunt. TOLLIUS.---Malim equidem, si nulla sit opus majori mutatione: Nervam vero uno anno imperasse, etc. . . . . .

Quiret. pro quo cuiret alicubi apud Lucretium per c, et metri causa.

Abjecisse gubernaculum rei publicae. Quantum ad curam scilicet, ac sustentationem ponderis tantarum rerum, de quibus noster proxime ante; non vero quantum ad nomen et sedem gubernatoris, prout nos in superioribus.

Ad privatam vitam redisse. Quatenus nempe rem publicam non curabat amplius. Alioquin enim adeo ista curarum depositione privatus factus non est, ut neutiquam privatus obierit, sed imperator, sicut ex Victoris Epitome ostendimus.

[Col. 0713B] Si nomen imperatoris cuperet adipisci. Quod necdum igitur Galerius Maximianus adeptus erat, quemadmodum ante colligimus, pluribusque adstruximus.

Augusti nuncuparentur. Quidni potius imperatores nuncuparentur? Haud alio enim oratio videbatur abitura: Verum, si nomen Imperatoris cuperet adipisci, impedimento nihil esse quominus omnes Imperatores nuncuparentur. Respondet duobus verbis Maucroixius ad marginem suae editionis Augustum et Imperatorem idem esse, vertente praeterea eam ob causam viro clarissimo si nomen imperatoris, etc., tanquam auctoris verba sint, si nomen Augusti cuperet adipisci; similiterque tralatione anglica quominus omnes Augusti nuncuparentur, ac si noster, quominus omnes imperatores nuncuparentur, scripserit. Non negandum quin in codice sexcentae hujusmodi praefationes legibus anteeant: Impp. Diocl. et Maxim. AA.---Impp. Carus Carinus et Numerianus AAA.---Imp. Constantinus Aug. Sed id ipsum, quod in illis praefationibus [Col. 0713C] seu inscriptionibus Diocletianus, verbi gratia, et Maximianus non simpliciter imperatores, sed imperatores primum, deinde etiam honoris causa Augusti appellati sunt, maximo mihi argumento est scriptum olim fuisse ab hoc auctore: Verum si nomen Imperatoris cuperet adipisci, impedimento nihil esse, quominus omnes et Augusti nuncuparentur, quasi dixisset Diocletianus: Non modo per me non stat quominus vel Caesaribus imperatoris nomen tribuatur, sed non obstat etiam quominus iidem Augusti quoque dicantur.

Jam ipse inhiaverat. Malo: Jam spe inhiaverat. GALE.---Ex conjectura inhiaverat viri docti hic posuere, cum testantur in ms. fuisse Jam ipse invenerat; a quibus minus longe recesseris, si scribas Jam spe invaserat. Pro ipse Lactantium spe scripsisse, ut Columbus vidit, persuasissimum habeo. Sic enim perpetuo loquuntur scriptores, spe imperium affectare, invadere. Ipse sane quid hic sibi velit nemo dixerit. Friget minimum. GRAEVIUS.---Legendum Jam spe invaserat. Vossius, [Col. 0713D] et, ex ejus indicatione, editio Ox. an. 1680, p. 108, in emendationibus quae serius occurrerant. Praetulerim, fateor, partim ob veterum scripturam, partim ob commodiorem, ut videtur, sensum, Jam spe invenerat. Proponebatur nempe Galerio merum imperatoris nomen adipiscendum: Verum si nomen Imperatoris cuperet adipisci, etc.; at ille jam totum orbem spe invenerat, hoc est, sperabat jam se totius orbis imperium invenisse, seu malis, viam qua totius orbis compos fieret. Sic initio capitis 20: »Maximianus, postquam senibus expulsis, quod voluit effecit, se jam solum totius orbis dominum esse ferebat. Nam Constantium, quamvis priorem nominari esset necesse, contemnebat, quod et natura mitis esset et valetudine corporis impeditus. Hunc sperabat brevi obiturum; et, si non obisset, vel invitum exuere facile videbatur.«

Cum inde sibi aut nihil praeter nomen, aut multum, [Col. 0714A] etc. Postulat sensus ut legatur: aut non multum. Editio Oxon. et Cant.---Ita quoque Tollius et Allixius. Vossius vero, Colomesio teste: Cum inde sibi aut nihil, aut praeter nomen haud multum videbat accedere. Galeus denique, uti partim oculis cernere, partim animo conjicere est, cum inde sibi nihil praeter nomen et tumultum, quaeque postea. Primam ego correctionem, ut omnium simplicissimam, caeteris praeferendam censeo, ni et hanc tamen potius, cum inde aut sibi nihil praeter nomen, aut haud multum . . .

Videbat. Lege videret. TOLLIUS.---Imo videbat sat bene habet, sicut jam dictum est.

Ipsius dispositionem, etc. Id est, ipsius formam regendae rei publicae. Edit. Oxon. et Cant.

Ut duo sint in re publica majores. Hoc est, sicut rotunde versio Anglica, duo imperatores, iidemque Augusti: majores autem cum majusculo M exarari volebat Gal.

Item duo minores. Id est, ut nunc sine circuitione Maucroixius, duo Caesares; addente praeterea viro [Col. 0714B] docto in margine, si non Spartiani verbis, saltem secundum Spartiani, sententiam in Aelio Vero: Caesares fuere designati Augustae majestatis haeredes. Les Césars étaient les présomptifs héritiers de l'empire; quod et ante ad caput 9 monuerat.

Inter duos. Supple ex sequentibus pares: Inter duos pares facile posse concordiam servari; de duobus proprie paribus imperatoribus intelligendo: cum Diocletianus Galerio proposuisset ut in posterum quatuor pares Augusti existerent, Galerius vero socerum super ea re confutaret.

Ne amplius minor et extremus esset. Hoc est, sicut praecedentia ostendunt, non modo ne amplius minor et extremus minorum foret, verum ne amplius Caesar et extremus Caesarum: unus quippe non e majoribus, qui imperatores, sed e minoribus, qui Caesares erant; atque horum etiam non primus, sed secundus quartusque adeo illorum quos tunc temporis Orbis Romanus in principali fastigio constitutos videbat. [Col. 0714C] Vis testem locupletissimum? Eusebius libro VIII Historiae Ecclesiasticae, capite 5 edicti quod Nicomediae, jubente Diocletiano Augusto, auctore vero Galerio Caesare, propositum fuit, mentionem faciens: Simul ac, inquit, edictum contra Ecclesias propositum est, vir quidam minime obscurus . . . Edictum illud . . . tanquam impium ac scelestum manibus suis discerpsit. , , , id est, duobus regibus in eadem urbe commorantibus, quorum alter, aliorum respectu, antiquissimus erat, nimirum Diocletianus, alter autem quartum ab illo Imperii gradum obtinebat, nempe Galerius.

Jam fluxisse annos quindecim in Illyrico vel ad ripam, etc. Haec Baluzii emendatio in hac secunda illius editione. Veteris enim codicis, ut vir clarissimus monuit, lectio est: Jam fluxisse annos quindecim Illyricum vel ad ripam . . . Quare ita merito excusum in editionibus Paris., Oxon., Cantabrig. et Aboensi, [Col. 0714D] licet locus utique ejusmodi sit, ut medica manu egeat, quam sic eruditi varie adhibuerunt.---Jam fluxisse annos quindecim quibus in Illyricum Cuperus, Gale, Allix. Jam fluxisse . . . ex quo in Illyricum, Boherellus, Dodwellus. Jam fluxisse . . . eum in Illyricum, Boherellus, Gale, Allix. Jam fluxisse . . . . in Illyrico, Baluz. Jam fluxisse . . . in Illyrico, id est . . . idem Baluz. Jam fluxisse . . . . in Illyrico, eum . . . . . Sparkius. Et hae porro rationes, quas quidam ex illis de suis emendationibus reddiderunt.

Scribendum in Illyrico cum ad ripam Danubii. Scribit Baluzius in Illyrico, id est, ad ripam, non adeo liquida, ut videtur, verborum structura; neque enim, uti prius dicit noster, conflixerat Maximiano sene, ita illud sustineri potest, luctaret gentibus barbaris. Siquidem particula cum aut iterato usurpanda est, quod nos facimus, aut praeponenda saltem voci relegatus si semel. SPARKIUS in editione Oxon. et [Col. 0715A] Cant.---Annos quindecim in Illyricum. Corrige annos quindecim cum in Illyricum: quae particula ob praecedentem syllabam exciderat. TOLLIUS.

Danuvii. Quomodo supra Transdanuviana. Atque ita prima omnium editio, et Aboensis: reliquae, Danubii. Vide Cuperum, ad Romulam matrem.

Luctaret. Potius luctaretur. TOLLIUS.---Sane sic capite 11, prope finem, reluctari, ut omnes loquuntur, non reluctare, quo nemo unquam usus, quod sciam.

Scribentis quaecumque locutus fuisset. Nimis concise, ut quod res est dicam, pro scribentis quaecumque sibi Galerius locutus fuisset, aut aliquid tale; in eo nempe sermonis conflictu, de quo noster sub initium hujus capitis: apud quem alibi non pauca sunt vestigia vitiosae brevitatis quam noto.

Ab eo. Hoc est, a Galerio Maximiano, ut in Anglica versione licet legere, et vel modo dicta suggerere poterant.

[Col. 0715B] Lacrymabundus. Et hic ego tantam Lactantio fidem habeo, quantam qui minimam, vel omnino nullam. Totus enim in eo est ut Diocletianum nobis tanquam foeminam meticulosam describat aut effingat. Sed unde hanc scenam accepit? Miror ego esse tam credulum quemquam, atque Lactantius mendax est. Neque enim verosimile haec in publica acta relata esse, quae soli inter se imperatores agebant. Tum, si intra secretos cubiculi parietes haec acta sunt, quis lacrymantem vidit Diocletianum? quis hunc mirificum, qui sequitur, dialogum audivit? Credo ego post tapetes Lactantium latuisse, atque ita in pugillares, quae audiebat, retulisse. Nisi quis eum a servulo haec accepisse semi-christiano stulte velit suspicari. TOLLIUS.---Bona verba, quaeso. Quae tunc Diocletianus imperator et Galerius Caesar inter se agebant non egerunt soli, uti placuit viro docto ponere: sed sive intra secretos cubiculi parietes acta sint, sive non, coram aliquot testibus contigerunt, [Col. 0715C] Constantino certe et Daia, sicut patebit e sequentibus. Atqui illi vel procul distabant tum temporis a Diocletiano et Galerio, vel prope aderant. Si prope aderant, cur petit Tollius: »Quis lacrymantem viderit Diocletianum, et mirificum hujus capitis dialogum audiverit?« Viderunt enim duo illi Diocletianum lacrymabundum, et ejus cum Galerio colloquium audiverunt; et uterque exinde, vel alteruter, quae viderant et audiverant, plus minus narrarunt. Sin autem (quod, ut ingenue dicam, verisimilius) procul distabant, nihilominus tamen, cum intra cubiculum fuerint, potuerunt Diocletiani lacrymas conspicere. Et ut denique rerum omnium quae a nostro commemorantur, ne quidem viderint, vel audiverint, Tollium rogo, annon soleant, quibus semel talia facinora successerunt, gloriari et profiteri, saltem apud necessarios, quid admiserint, imo singula ad minutias usque narrare? Omnino non rarum est. Apud nostrum, exempli gratia, capite 30, Maximianus Herculius spadone, quem Constantinum [Col. 0715D] esse putabat, obtruncato, prosiliit gloriabundus, ac profitetur quod admiserit. Quare ad hunc modum (dicere belle poterunt Docti, apud quos noster non amisit fidem) cum Galerius imperium tandem ab invito socero suis artibus extorsisset, amicis, ut illo senem emunxisset, narravit suaviter ridens, et utramque agens personam, unde postea tota res ad nostrum perlata. De reliquo, Diocletianum revera meticulosum fuisse ostendimus alibi suis locis.

Supererat, ut communi consilio omnium Caesares legerentur. Post illud, quod proxime praecessit et annuentis aegre Diocletiani est, Fiat, si hoc placet, perrexerat uno spiritu, quemadmodum sequentia monent, Diocletianus, si non totidem verbis, saltem similibus: »Supererit, ut de communi omnium, id est, tam mei et Herculi Maximiani, quam tui quoque, et Constantii Chlori sententia, filius Herculii Maxentius, et Constantii filius Constantinus, hic praesens, [Col. 0716A] Caesares legantur;« id est, eligantur. Ibique continuo Galerius: »Quid opus est consilio, cum sit necesse illis duobus placere quidquid nos fecerimus? Ita plane. Nam illorum filios nuncupari necesse est.« Atque ad eam statim responsionem Diocletianus: »Quid ergo fiet?« Galerius vero sine mora, et nominatum primo loco Maxentium intelligens: »Ille, inquit, dignus non est. Qui enim me privatus contempsit,« et quae postea. Haec enim germana, integra, nec interrupta series colloquii, cujus partem hactenus vidisti, lector, et reliquae deinceps succedent. Sed noster, ut melius intelligeretur, quos Diocletianus Caesares eligendos proposuisset, primum omnium longiusculam illam Diocletiani de novorum Caesarum delectu propositionem in pauca contraxit, suisque potius quam Diocletiani verbis attingendam putavit, cum si vere Diocletianea essent, ita forent: Supererit, ut communi consilio omnium Caesares legantur; quod contra, Supererat, inquit noster, ut communi consilio omnium Caesares legerentur. Tum paulo post quinam intus et [Col. 0716B] in cute propositi essent hac multorum versuum observatione illustravit: Erat autem Maximiano filius Maxentius, etc., ita quidem semel atque iterum hujus dialogi seriem inopinato, atque etiam, ne diffitear, parum commode intercidens. Sed quid facias? Rem ita esse manifestum est; idque, scio, non negabunt, qui alio, quo se expediant, confugere voluerint. Adde quod non desunt exempla, cum ejusmodi transitionum ab oratione directa ad indirectam, vel vice versa, tum similium quasi , elucidandis quidem rebus saepissime inservientium, sed et nonnunquam satis incommodarum. Ordo, qui observatur super iis, qui a Saracenis ad Christianorum fidem se convertunt: »Tu ille, qui a Saracenis hodie ad Christianorum fidem accedis, non vi aliqua, vel necessitate, neque dolo, aut simulatione, sed toto animo, corde puro ac sedulo, Christum Christique fidem amante: Renuntio toti Saracenorum religioni, anathematizoque Mohamedem.« Genes. IV, 25: Cognovit [Col. 0716C] autem Adam adhuc uxorem suam, et peperit filium, vocavitque nomen ejus Seth: Quia reposuit mihi Dominus semen alterum pro Hebel, quem occidit Cain;« nec aliter capite XLI, 51 et 52, ac rursum I Sam. IV., 20, et sic de aliis.

Supererat, etc. Videtur omnino Maucroixius quo pacto suam hujus loci versionem instituit, ex prima voce Supererat, Supererit fecisse, et ex ultima legerentur, legantur, in hunc modum: Supererit, ut communi consilio omnium Caesares legantur. Sed multiplici illa correctione praetermissa, si ita simpliciter perrexit Diocletianus, hoc est, absque vel minima Maxentii et Constantini designatione, Maxentii nempe, quoniam filius erat Herculii, Constantini vero, quoniam filius erat Constantii Chlori, quomodo potuit illico Galerius regerere: »Quid opus est consilio, cum necesse sit, illis duobus placere, quicquid nos fecerimus? Ita plane. Nam illorum filios nuncupari necesse est?« Haec enim evidenter innuunt Diocletiani de novorum Caesarum delectu mentionem minime [Col. 0716D] vagam fuisse et generalem: sed certos certorum hominum filios indigitatos fuisse Galerio, eosque praecise qui jam a nobis plus semel suis nominibus appellati sunt, et a primo etiam editore nobiscum, sicut suo loco observabimus. Sit itaque hujus lectio, quod et reverendissimo episcopo Sarisberiensi visa est, integra: spectetur vero locus ipse, non tanquam pars responsionis Diocletiani ad Galerium, sed tanquam hujus auctoris verba Diocletianeam illam propositionem suo modo repraesentantis. Praeter quam quod admodum possibile sit, ut proxime post istam periodum: Supererat, ut communi consilio omnium Caesares legerentur, subnexum quondam fuerit a nostro: »Id enim continenter tetigerat Diocletianus; quin et memoratis in eam rem Maxentio filio Herculii, atque Constantino filio Constantii. Sed alter repente: Quid opus est consilio, cum sit necesse, etc.« Deficiunt certe haud raro in manuscriptis codicibus [Col. 0717A] non voces solum, sed quandoque versus, interdumque plures, velut docti norunt.

Communi consilio omnium. Firmantur quae jam ad has voces diximus, versione Anglica, by the concurring advices of all the four, communi illorum quatuor consensu; cum non alios palam intellexerit ejus auctor, quam quos Diocletianum, Herculium, Constantium et Galerium vocitavimus. Confer Eusebii locum de martyribus Palaestinae, in quo Procopius a praeside jussus libare quatuor regibus, , illi ipsi quaternioni libare jubetur.

Quid opus est consilio, etc. Galerii verba Diocletiani propositionem respuentis, sicut clarissimi interpretes plus minus explanare non obliti sunt.---Legendum: Quid opus est, inquit, consilio?.. GALE.

Illis duobus. Maximiano Herculio et Constantio. TOLLIUS.---Item versiones, aliis verbis.

Ita plane. Nam illorum filios nuncupari necesse est. Sequitur ergo perspicue (quod optime vidit Baluzius: [Col. 0717B] sed alii obscurant, propter quos haec retractanda) propositum fuisse a Diocletiano, ut filius Herculii Maxentius, et Constantii filius Constantinus fierent Caesares, ne principum filii privati viverent. Et manifestum quoque non esse igitur ea verba Diocletiani, sicut credidit Maucroixius, vel hujus Scriptoris, quod alter celeberrimus interpres censebat, sed Galerii Diocletianeum illud consilium deridentis. Et vero nonne, ut Diocletiano possent tribui, oporteret, verbi gratia, praecessisse: »Quid opus est consilio, cum futurum sit illis duobus gratissimum quicquid nos fecerimus?« Et nonne rursus, ut huic auctori cum aliqua veri similitudine tribui possent, sic saltem esse deberent: Atque sane illorum filios nuncupari necesse erat; cum verbo, inquam, temporis imperfecti, quod historico suum de re praeterita judicium interponenti conveniret. At habemus e contrario per praesens: Ita plane. Nam illorum filios nuncupari necesse est: quod jam nulla ratione judicantis [Col. 0717C] historici queat esse, sed evidenter hominis alterum cum sannis excipientis sermo est.

Erat antem Maximiano, etc. Seni nempe, ut recte interpretes suppleverunt.

Maxentius. Ferus audit apud Aurelium Victorem, et inhumanus, nulli carus, ne patri aut socero quidem Galerio. Edition. Oxon. et Cant.

Hujus ipsius Maximiani gener. Hoc est, hujus gener ipsius Maximiani Caesaris, de cujus cum Diocletiano conflictione nunc agitur, ait tacite noster Cecilius. Qui quanto tamen melius scripsisset: Erat autem Maximiano seni filius Maxentius, junioris Maximiani gener; quae vis anglicae versionis. Vel, Erat autem Maximiano seni filius Maxentius, Galerii gener, quomodo Maucroixius interpretatus est.

Solitus sit adorare. Id est, vertente Maucroixio, honorare. Quam interpretationem, etsi nostrarum partium hominibus non inutilem, qui similem nimirum jamdiu et merito in multis Veterum locis, proposuerunt, et contra adversarios defenderunt, hic [Col. 0717D] tamen nullo modo possumus admittere, ob delatum olim aliquot imperatoribus adorationis honorem proprie dictae. Aurelius Victor in Caesaribus: »Diocletianus primus omnium Caligulam post Domitianumque Dominum dici passus, et adorari se appellarique uti Deum« Vopiscus in Saturnino: »Cum cogitare coepisset, tutum sibi non esse, si privatus viveret, deposita purpura ex simulacro Veneris, cyclade uxoria militibus circumstantibus amictus et adoratus est;« ea vice scilicet, cum Diocletianus voluerit perpetuo adorari. Adde tralationem anglicam: he would not pay the wonted respect of adoration. Dubitavi aliquando, annon vulgatae lectioni solitus sit, praeferri deberet haec altera, solitus esset, eaque facile ex us et sit eruenda. Judicent docti.

Constantinus, sanctissimus, etc. Elogium longe Christianismo antiquius. Cicero Philipp. XIII: »Ignorans (Antonius) quaecumque falso diceret in sanctissimum [Col. 0718A] adolescentem (Caesarem), ea vere recidere in memoriam pueritiae suae.« Idem pro Flacco: »Quem vos modestissimum adolescentem, provinciae maximae sanctissimum virum . . . cognoverunt.« Et ibidem rursus: »Homines sunt tota ex Asia frugalissimi, sanctissimi, a Graecorum luxuria et levitate remotissimi.« Quae postrema exempla ideo magis afferenda mihi visa sunt, quod cum illa, quid per sanctissimum seu virum, seu adolescentem intelligere oporteat, non obscure moneant, hominem nempe singulari virtute praeditum, quod et proprie sonat versio anglica in nostro loco, in eodem tamen Maucroixius diversissima notione adolescentem magnae spei verterit.

Illo fastigio dignissimus. Id est, alto illo Caesareae dignitatis gradu, in quem novos homines promoveri opus erat.

A privatis et optaretur. Imo potius, a privatis exoptaretur. GALE.---Quod et ego jam pridem legendum conjeceram.

[Col. 0718B] Eratque tunc praesens. Clare audiat Tollius. Nam non soli ergo agebant inter se imperatores quae in ea Galerii aggressione tractarunt. Scio, secundum utramque tralationem, Constantinum fuisse duntaxat alicubi praesentem in aula Diocletiani; hoc est, inter aulicos, in loco plus minus distante ab eo, ubi de istis socer ac gener disceptabant, non vero in eodem cum illis. Sed quorsum hac aut illa verborum adjectione absentem facere Constantinum a colloquii loco, cum ex auctore nostro, si ut extat sumatur, fuerit manifeste in eo ipso praesens, neque ulla etiam afferri possit ratio, cur non aeque praesens extiterit ibi loci, ac Daia, quem mox Galerius indigitabit suo socero?

Quid ergo fiet? Diocletiani verba; nostro nempe, sicut ante monui, redeunte nunc ad reliquam coeptae disputationis seriem, post prolixam satis digressionem, in qua curiose explicandum credidit, quos breviter Caesares Diocletianus Galerio nominasset de [Col. 0718C] communi omnium sententia legendos.

Ille, inquit, dignus non est. Haec jam verba Galerii, per illum, de quo loquitur, Maxentium intelligentis. Ille . . . dignus non est. Scilicet Maxentius. TOLLIUS.---Recte; optimeque etiam interpretes, qui pronominis loco, nomen ipsum substituerunt. Quod cur Galerius itidem non fecerit, si quis roget, responsio est, non fuisse pariter necesse, quoniam cum directa Diocletiani propositio, quam noster partim suppressit, partim in indirectam mutavit, haec propemodum fuisset: »Supererit, ut communi omnium consilio Herculii filius Maxentius, et Constantii filius Constantinus Caesares legantur:« potuit paulo post Galerius super Maxentio sine ulla sermonis obscuritate, Ille dignus non est, regerere, quia qui primus nominatus fuerat a Diocletiano Maxentius erat.

Hic vero et amabilis est, etc. Responsio Diocletiani pugnantis jam tantum pro Constantino, quem Diocletianus, quo tempore Hic vero et reliqua reponebat, [Col. 0718D] digito monstrabat, praesentem quippe, sive propius adstaret, sive non. De illo certe Diocletianus ut praesente loquebatur, si non simul Constantinus ostendebatur. Quare nollem, interpretes Constantinum nominare maluissent, quam vim pronominis servare et exhibere.

Ut patre suo melior et clementior judicetur. Id est ut vel suo patre melior, etc., quod optime explicatum a Maucroixio. Nam revera Constantini pater Constantius bonus fuit princeps ac mitis. Noster capite 20: »Constantium, quamvis priorem nominari esset necesse, contemnebat, quod . . . natura mitis esset, etc.«

Illumne saltatorem, temulentum, etc. Invidiosissima haec et a scena petita. Ita Clitipho apud Terentium Heautontim. extremo. TOLLIUS.

Fideliter praebuit. Leg. praefuit. Editio Oxon. an. 1680, p. 108, in emendationibus, quae serius occurrerant. [Col. 0719A] Item Gale, Allix. Aliter Cuperus, Columbus.

Misi ad Maximianum. Subaudi Herculium, vel senem, cum interpretibus.

Ut ab eo induatur. Juvenalis, Dictatorem induit uxor. GALE.---Caetera, quae hic opus sunt, petenda e Baluzio, Cupero et Columbo.

Ostendens Daiam. Qui tunc igitur ipse quoque praesens erat, et sub eorum oculis, si non manibus.

Daiam. Aurelius Victor: »Sorore Armentarii genitus, veroque nomine ante imperium Daza dictus.« Edit. Oxon. et Cant. Adde Baluzium et Columbum.

Adolescentem quemdam semibarbarum. Inclinat multum animus, ut credam, scriptum potius fuisse a nostro: »Adulescentem quemdam semibarbatum.« Noti barbatuli juvenes Ciceronis in epistolis ad Atticum, et distinctio barbatorum a barbatulis apud eumdem in oratione pro Coelio. Adulescens autem pro adolescens, occurrit saepius in Veterum monumentis.

[Col. 0719B] Maximinum. Vide Baluzium, ad jusserat Maximinum; item ad ostendens Daiam.

Jam et ipsi. Legendum: Nam et ipsi. GALE.---Item reverendissimus episcopus Sarisberiensis, ut ex hac illius versione apparet, For Diocletian, etc. ad verbum: Nam et ipsi Diocletianus.

Nomen ex parte mutaverat hominis causa. Legendum: ominis causa. Edit. Oxon. et Cant., quas secutus est Galeus.---Loco horum verborum, hominis causa, legendum cum editione anglicana, ominis causa. Quare ex hac emendatione ,quae certissima est, discimus, Diocletianum, quando Galerium Armentarium hoc anno 292 Caesarem renuntiavit, ei nomen ex parte mutasse, eumque Galerium Maximianum fausto, ut sibi videbatur, omine vocari praecepisse, quia Maximiani cognomento Herculii erga se fides nunquam defecerat. Quo exemplo motus Galerius Maximianus anno 305, quo Daiam Caesarem dixit, huic ex toto nomen mutavit, eumque de [Col. 0719C] suo nomine Galerium Maximinum appellari voluit. Galerius enim Maximinus sorore Armentarii progenitus, vero nomine ante imperium Daza dictus, inquit Victor in Epitome. Indeque factum, ut nec Armentarii, nec Dazae nomina in nummis, inscriptionibus, caeterisve monumentis publicis unquam legantur. PAGIUS, ad annum Christi 292, num. 2, et 304, num. 3.

Quia Maximianus. Nempe Herculius. PAGIUS, ad annum Christi 304, num. 3.---Quia Maximianus. Forte, quia Maximiano, etc. BOHERELLUS.

Tu videris. Formula improbantium aliquid. Nil frequentius apud Tertullianum et hujus saeculi scriptores. TOLLIUS.

Accesserit. Potius, acciderit. GALE.



CAPUT XIX.

Proceditur, etc. Hoc est, cum magna pompa, et quales, verbi gratia, in consulum processibus spectari solebant, exierunt Nicomedia Diocletianus et [Col. 0719D] Galerius Maximianus prima die maii, versus locum, de quo mox noster post paucula. Confer Cuperum, ad procederet consul. Proceditur, pro procedunt; principes nempe modo nominati cum suis. Sic in sequentibus, Eo pergitur, pro eo pergunt, simili sensu; et sub finem capitis, Tum descenditur, pro Tum descendunt: quibus alia multa possent adjici.---Tout étant arrêté, le premier de mai l'on en vint à l'exécution. MAUCROIX. Quasi dicas, quod ita constituerant, kalendis maiis ad rem contulerunt.---All things being thus concerted in secret, on the first of may this great affair came to be declared. Versio anglica. Ac si nunc latina sint, quae cum ea ratione secreto constituta fuissent, kalendis maiis aperte ac palam facta sunt. Quorum sensuum vereor valde ut alteruter possit placere.

Constantinum omnes intuebantur. In ipso nempe processu, hoc est, dum iter adhuc haberetur in locum [Col. 0720A] proxime describendum, sparso in vulgus rumore, novos ea die Caesares creatum iri. Atque omnes hic, ut alibi saepius, sunt plerique omnes: nisi quod nunc intelliguntur plerique omnes eorum qui comitabantur principes, et illos eo, quo pergebant, deducebant.

Nulla erat dubitatio. Quin scilicet Constantinus fieret Caesar; quod novum nimiae brevitatis exemplum in hoc scriptore, recteque adeo vitatum ab interpretibus. Personne ne doutait de son élévation. MAUCROIX.---Not doubting but the nomination must fall on him. Tralatio anglica.

Priores militum. Imo, primores militum, ut capite 21, primores etiam civitatum, etc. Gale et Columbus.

Extra civitatem. Extra Nicomediam. Maucroixii versio. Quod Pagius firmat.

In cujus summo Maximianus ipse purpuram sumpserat. Id est, Maximianus Herculius, qui usque ad annum 286, Caesar fuerat, et eo anno, rerum publicarum necessitate exigente, Augustus dictus, et [Col. 0720B] tribunitia potestate exornatus, ut ex antiquis lapidibus constat. Facta ea nuncupatio die kalendis aprilis, ut in Fastis Idacii legitur, idque Nicomediae extra civitatem ad millia fere tria, ut nos docet Lactantius, libro de Mortibus Persecutor. capite 19, ubi de abdicatione Diocletiani et ejusdem Herculii loquens, ait: »Erat locus altus extra civitatem ad millia fere tria, in cujus summo Maximianus ipse purpuram sumpserat, etc.« Prope Nicomediam itaque ea nuncupatio facta, ut, antequam liber de Mortibus Persecutorum lucem vidisset, collegerat clarissimus Norisius ex l. 6, De fide instrum. dat. Nicomediae 13 kalendas februarias Maximo II, et Aquilino: hoc nempe anno 286 quo Maximianum kalendas aprilis Diocletianus Nicomediae in Hibernis morans, ac bellum adversus Persas ibidem adornans Augustum renuntiavit. PAGIUS, ad an. Chr. 286, num. 2.

Maximianus ipse. Id est, Armentarius. Edit. Oxon. [Col. 0720C] et Cant. Quae proinde non Maximianum Herculium cum Pagio et Norisio, sed Galerium cum Maucroixio intellexerunt. Vide, ut nostri breviloquentia eruditos in contrarias partes egerit; quamque adeo vere scripserit Horatius: Brevis esse laboro; obscurus fio. In Maucroixii revera tralatione ne nomen quidem Maximiani cernitur, verum unica Galerii appellatio. Au haut de laquelle Galérius avait été honoré de la pourpre.

Purpuram. Adjicit versio anglica, imperatoriam; the imperial purple, sive eo tantum consilio, ut hic loci de Herculio Maximiano imperatore sermonem esse sciamus, non de Galerio Maximiano Caesare; sive simul aliquid discriminis ponendo inter imperatorum purpuram, et purpuram Caesarum.

Cum Jovis signo. Id est, cum Jovis statua. Ambo interpretes, a quibus merito non alius abit Cuperus.

Concio militum convocatur, inquit senex, etc. Locus indubie mendosus, et cujus correctio multiplici ratione a viris doctis tentata, ut nostro modo exhibemus:

[Col. 0720D] Concio militum convocatur. In qua senex cum lacrymis alloquitur milites. Edit. Aboensis.---Convocatur. Recipit senex cum lacrymis. Alloquitur. Anonymus ad Col.---Convocatur. Consurgit senex cum lacrymis; alloquitur. TOLLIUS.---Convocetur, inquit senex cum lacrymis. Alloquitur. GALE.

Inquit senex. Alii (nimirum Columbus) in qua senex, scilicet concione: sed verbum asyndeton desideratur, uti narratio postulat. Lege igitur, consurgit senex. TOLLIUS.---Qui aliter, credo, pronuntiasset, si ultimam conjecturam vidisset.

Alloquitur milites se, etc. Potius, alloquitur milites, se invalidum esse . . . GALE.---Posita caeteroqui, quam nunc representabamus, distinctione post lacrymis.

Requiem post labores petere. Elegantius, puto, fuisset, se requiem, etc. Mirumque ni se a postrema praecedentis vocis syllaba fuerit absorptum.

[Col. 0721A] Summa omnium expectatio quid, etc. Distinguit editio Aboensis, Summa omnium expectatio, quid afferret; quo et pacto interpungebat clar. Galeus.

Pronuntiat Severum et Maximianum Caesares. Severus et Maximinus anno CCCV Caesares nuncupati sunt, non vero anno currenti (306), ut ex iis, quae anno 304, diximus, certum redditur. Praeterea ea creatio non in Italia, ut perperam Socrates, quem Baronius sequitur, sed Nicomediae facta, ut ibidem ex Lactantio lib. de Mortibus Persecutorum ostendi. Una itaque eademque die, scilicet kalendis maiis anni 305 Diocletianus et Herculius abdicarunt, et Galerius ac Constantius Augusti, Severus vero ac Maximinus Caesares appellati, ut eo in loco demonstratum. Errarunt tam Socrates et Theophanes, quam Eutropius, qui scribunt, Galerium utrumque non creasse, nisi postquam in Italiam adventavit. Errat et Idacius in Chronico, dum abdicationem anno 304, kalendis aprilis factam dicit, quae omnia [Col. 0721B] ex iis, quae jam in medium attulimus, certa sunt. PAGIUS, ad an. Ch. 306, num. 4.---Adde eumdem ad an. 304, num. 5 et 6, itemque Baluz.

Obstupefiunt omnes in tribunali. Constantinus astabat susum. Mea sententia, longe melius cum Columbo atque anglica versione post omnes, simul vero nobiscum post astabat distinxeris, in hunc modum: Obstupefiunt omnes. In tribunali Constantinus astabat. Sus . . . . . Ratio prioris distinctionis videri ex parte potest apud Columb., ex parte autem, hujus capitis initio his verbis: Constantinum omnes intuebantur . . . . . Milites qui aderant, et priores militum electi et acciti ex legionibus, in hunc unum intenti gaudebant, etc. Posterioris rationem proxime subjicimus.

Susum. In superiori parte. Susum veteres dicebant, pro sursum. Edit. Ox. et Cant. post Baluzium ex Dufresnio.---Susum. An sursum? Id probabile. ALLIX.---Susum. Ita Veteres, pro sursum. PAGIUS.---Mihi neque astabat susum, neque astabat sursum legi posse [Col. 0721C] videtur. Quoniam si alterutrum, legeretur, adstitisset ergo Constantinus in superiori parte tribunalis, uti explicant. At quomodo potuisset ibi obstaculo esse, ne Daia, qui Galerio Maximiano a tergo erat, in medium protraheretur? Repelli enim oportuit Constantinum, quo id fieret, pergente mox nostro: In conspectu omnium Maximianus manum retrorsum extendens protraxit a tergo Daiam, Constantino repulso, etc. . . . . constituit in medium. Patet omnino, Constantinum nequaquam in superiori parte tribunalis, ut viri docti per suum susum vel sursum intelligunt, adstitisse: sed adstitisse proprie, id est, dextrum vel sinistrum Maximiani nostri latus clausisse; adeo ut Daia, qui a tergo aderat, non posset commode in medium protrahi, nisi repulso prius Constantino. Praeter quam quod, cum superiorem tribunalis partem memorant, planissime innuunt tribunale fuisse declive, seu devexum, et in anteriori portione Diocletianum sedisse vel stetisse cum Galerio, a tergo vero Daiam. Quae hypothesis non allatam [Col. 0721D] tantum difficultatem plurimum auget, sed inde prorsus improbabilis est, quod, ut res sunt, palam sit, Diocletianum non alibi purpuram deposuisse, quam ubi Maximianus ipse sumpserat, de quocumque tandem Maximiano volueris intelligere. At, quod jam vidimus, sumpserat illam alteruter Maximianus in summo loci alti, tribus millibus a civitate distantis; eodemque, ut novi Caesares pronuntiarentur, perrectum est: ibidemque adeo tribunale non declive sane constructum, sed pro situ loci rectum planumque, absque omni parte superiori vel inferiori. Debet ergo susum schedae veteris connecti, quale est, cum sequentibus, si quis ex illo sensus confici possit, quod non credo; vel in aliquid aliud mutari, secundum exempla quae mox, et post pauca iterum, subjiciemus.---Susum. Lego confusus, ut sit, Constantinus astabat confusus. GALE.

Sciscitari, vel haesitare, etc. Legendum, instare. [Col. 0722A] VOSSIUS.---Sciscitari est a conjectura viri doctissimi (Baluzii nimirum). Ms. stare, et in margine haesitare. Scripturam quae in margine habetur, non damnem. Est enim haesitare Latinis dubitare. Cum inter se, hoc est apud se, in animis dubitarent. Sciscitari nimis longe a vestigiis veteris codicis abest. GRAEVIUS.---Sciscitari. Rectius illud, quod eruditissimus Baluzius in margine codicis reperit, haesitare. Vix enim hic sciscitationi locus est ob principum reverentiam silentium imperantem. Puto autem excidisse voculam illi, ut fuerit: Haesitare illi intra se. TOLLIUS.---De sciscitatione quid vir doctissimus dicat, audio, nec contra hisco. Sed si ob principum reverentiam nullus erat locus sciscitationi, erat certe susurrationi. Quare jamdiu ex duabus vocibus susum stare conficiendum credimus susurrare. Tunc repente pronuntiat Severum et Maximinum Caesares. Obstupefiunt omnes. In tribunali Constantinus astabat. Susurrare inter se, num Constantini immutatum nomen esset. Quasi aliis verbis noster scripsisset, concionem totam [Col. 0722B] miris modis ad Severi et Maximini nomina obstupuisse: cum videlicet non Constantinum, in quem unum paulo ante intenti gaudebant, optabant, et vota faciebant, renuntiari Caesarem audivissent, sed Severum, et nescio quem Maximinum; continenter vero, eo ipso quod neminem, qui Maximinus appellaretur, cognoscerent, et Constantinum ad alterutrum latus Galerii adstantem viderent, in suspicionem venisse de mutato forsan Constantini nomine in Maximinum, simulque susurrasse inter se: »Num Constantini nomen mutatum est, et ille deinceps Maximinus vocandus?« Favet egregie versio Anglica. All people were amassed; and since Constantine was standing by, some began to ask whether he had changed his name into Maximin.

Protraxit a tergo. Non dissimiliter Livius, libro VIII, de Bello Punico: Nudi in medium protrahebantur. Sunt enim proprie in istis exemplis protrahere et protrahi, antrorsum trahere et trahi; tirer en avant, inquiunt [Col. 0722C] quotidie nostrates. Nec alia vis ejusdem praepositionis in progredi apud Ciceronem, ubi post Quintum Fabium Labeonem, seu quem alium, dicit, »ut regredi, quam progredi mallent;« vel inferius apud nostrum capite 11 in promoti: »Ac ne impetu populi de carnificum manibus raperentur, promoti militari modo, etc.« Locum vide et notas.

Et exutum vestem privatam. Ita hodie Baluzius, pro, et exuto vestem privatam, quae veteris codicis lectio, eaque prima vice a viro clarissimo repraesentata, et post illum a reliquis editoribus. Hinc natae quae sequuntur emendationes cum adjunctis notulis.---Lege, Exutum. Hoc enim refertur ad Maximinum, BALUZIUS, ad calcem edit. Paris.---Lege, Exutum. Refertur quippe ad Maximinum sororis Galerii filium. Editio Ox. an 1630. Item Cant. an. 1685.---Lege, Exutum veste privata; refertur quippe, etc., ut modo. Sparkius, in edit. Oxon. 1684.---Sparkium omnium melius emendasse, indicant proxima ista, purpuram . . . qua se exuit.

[Col. 0722D] Constituit in medium. Quidni potius constituit in medio, sicut tot locis apud Ciceronem, et alios, ponere in medio, proponere in medio, et sexcenta id genus? Videtur sane ultima littera vocis medium originem suam primae litterae sequentis vocabuli debere, quod mirari est.

Huic purpuram Diocletianus injecit suam, qua se exuit. Purpuram Nicomediae deposuit Diocletianus ipsis kalendis maiis anni 305, teste Lactantio, cui etiam consentit sui oblitus Eusebius . . . Quanquam autem instar omnium unus sit habendus Lactantius, sunt tamen et alia, quae fidem ejus hac in causa commendant. DODWELLUS, dissert. Cypr. XI, num. 73.---Unde tu, quaenam alia intelligat et afferat, debes petere: longiora quippe, quam ut huc transcribantur.

Huic purpuram, etc. Purpuram diximus deposuisse Diocletianum A. D. 305 aprilis 1, si Idatium, maii 1, si Lactantium audiemus. Eodem illo die factus est [Col. 0723A] Caesar Maximinus. Eadem enim purpura, qua se exuit, illum induit Diocletianus; quod factum etiam innuit Lactantius in alio Caesare Severo a Maximiano Herculio. Et tamen alium illi ab utrisque natalem tribuit Eusebius Novembris 20 eumdem scilicet, quem Diocletiano Lactantius; nisi forte quid mysterii illis verbis subesse suspicemur, , quasi diceretur duntaxat, non item vere fuisset ejus natalis . . . . . Certum e Lactantio, uno eodemque non anno modo, sed et die deposuisse Diocletianum, suscepisse Maximinum. DODWELLUS eadem dissert. Cyp. XI, num. 78.

Diocles iterum factus est. Redeundo nempe ad vitam privatam, quam ante imperium, et cum adhuc Diocles vocaretur, duxerat. Sed simulne Diocletianus, ut in anglica versione traditur, ad antiquum nomen rediit adeo ut nollet amplius nisi Diocles appellari? Aut num etiam post imperii abdicationem a se vel ab aliis Diocletianus, ut in isto Hieronymi loco, vocatus est: Diocletianus haud procul a Salonis in [Col. 0723B] villa sua Spalato moritur? Digna res certe, in quam penitissime inquirat clarissimus episcopus Meldensis, Bossuetus, qui uno loco, fatalem numerum bestiae Apocalypticae in Diocletiani nomine reperiri posuit, alibi vero, eumdem ex numeralibus litteris Diocles Augustus eduxit, atque oculis subjecit in hunc modum, DIoCLes AVgVstVs, DCLXVI. Mihi constat, nullum unquam fuisse proprium nomen Diocletiano, sive dum adhuc foret privatus, sive postquam imperio potitus est, sive denique post imperii abdicationem, in quo, si ad numerales Latinorum litteras e celeberrimi praesulis methodo respiciatur, fatalis, quem vocat, numerus inveniatur. Et vero ante imperium, ut noster supra ponebat, vocabatur DIoCLes: in qua voce numerales litterae, quas ideo majusculas excudi curavimus, conficiunt duntaxat DCLI. Post imperium autem, hoc est, imperium adeptus, haud amplius Diocles, sed Diocletianus, ut omnes norunt, appellabatur: cujus rei vel hic scriptor eximius testis, [Col. 0723C] apud quem quoties de rebus ad imperium Diocletiani pertinentibus agitur, Diocletianus ubique nuncupatur, nuspiam Diocles. Vide capita 7, 9, 12, 14, 17, 18, et hoc ipsum paulo ante. Sed jam ex nomine DIoCLetIanVs nullo pacto numerus DCLXVI, verum hic tantummodo DCLVII, emergere potest. Ac denique post depositam a Diocletiano purpuram, vel is iterum prisco more Diocles, vel adhuc secundum recentiorem appellationem, Diocletianus nominabatur; quae ambo, sicut apparet e praecedentibus, nunquam erunt explendo bestiae numero sufficientia.

Scio, si ex integris Meldensis episcopi hypothesibus [(1) 1Kb] addita semel fuerit privato nomini. DIoCLes dignitatis vox aVgVstVs, appariturum repente, sicut loquitur, numerum DCLXVI. Sed ne multa, quis in hoc argumento ferre possit dignitatis vocem aVgVsVs aliter conjungi et repraesentari litteratis hominibus, quam sit ex omnibus veterum monumentis copulanda et exhibenda, in quibus scilicet nuspiam, contra quam [Col. 0723D] falso innuit vir doctissimus, invenias de Diocle imperium adepto, Diocles Augustus, sed vel Diocletianus Augustus, ut apud Spartianum: In animo mihi est, DIOCLETIANE AUGUSTE, tot principum maxime, etc. Quibus paria apud Capitolinum in fine Veri et Macrini invenies, vel imperator Diocletianus Augustus, quomodo semper in codice tituli legum, quas Diocletianus, [Col. 0724A] sive solus, sive cum Maximiano Herculio promulgavit. Codicis, verbi gratia, libro VIII, titulo 7: Imperator Diocletianus Augustus Camerio. Invitus agere vel accusare nemo cogatur. Et titulo 11, libro I: Imperatores Diocletianus et Maximianus Augusti. Sicque alibi mille locis. Atqui numerus, qui Latinis ex DIoCLetIanVs aVgVstVs oritur, adeo non est DCLXVI, ut sit DCLXXII, et qui pariter apud est eosdem ex IMperator DIoCLetIanVs aVgVstVs, consurgit, adeo rursum non est Apocalypticus, ut sit fere triplo major, hoc est, MDCLXXIII. Fallit ergo, falliturque vir clarissimus. Actumque hoc ipso de toto ferme illius Commentario in Apocalypsin, qui confutata nunc hypothesi potissimum nititur [(1) 1Kb] .

Tum descenditur. An e monte, sicut addidit Maucroixius? Praeferam e tribunali. Proxima quippe mentio tribunalis est. Multoque verisimilius magnas illas, quas in ea scena vidimus, personas, Diocletianum, Galerium, Daiam, praecipue intelligi, quam [Col. 0724B] easdem cum cunctis insuper spectatoribus, quod videtur Maucroixius innuisse: On descend de la montagne . . .

Per civitatem. Et hic quoque Maucroixii versio pro appellativa voce civitatis, proprium Nicomediae nomen posuit; et ad ejus imitationem Anglica, thro Nicomedia.

Veteranus rex. Utpote qui per viginti annos regnaverat. Ex hoc capite constat, quae Diocletiano fuerit causa imperio se abdicandi, cujus historiae arcana primus aperuit Lactantius. Siquidem consilium illud ceperit post persecutionem commotam, reditum a Roma, et peracta vicennalia, cum illum difficilis morbus mentis suae statu demoverit. Edit. Oxon. et Cant.

Statim Scutarius. Glossaria Labbaei, Scutarius, . Vox itaque geminae significationis, modo scutorum fabricotorem denotans, quod huic loco convenit, modo hominem [Col. 0724C] militari dignitate praeditum, et quem sine dubio eaedem Glossae paulo post Scutigerulum, Graece , nominant; quod jam ab hoc loco non alienum interpretes de gregario milite acceperunt. Verum contra alibi eadem Glossaria, Scutarium, .

Protector. Glossae Basilicae, , , . Est autem protector, stipator imperatoris. Institutus est hic ordo a Gordiano juniore. SPARKIUS, in edit. Oxon. anni 1684, idque, ut ipsemet adjecit, ex Suicero.---Protector. Glossae Basilicae, , , . Primoscutarii, defensores, qui nunc dicuntur protectores. Dicti autem sunt protectores, eo quod principis latus protegerent. Institutus est hic ordo a Gordiano Juniore. Vide Gloss. Meursii; et Vales. Not. in Amm. Marcel. p. 34 edit. Parisiensis 1681. Anonymus auctor editionis Cantabr.

Videant vero lectores , an quod ita [Col. 0724D] viri docti post Cedrenum ponunt, protectorum ordinem institutum fuisse a Gordiano Juniore (habet enim inter alia Suiceri locus: Instituti sunt a Gordiano Juniore, ut auctor est Cedrenus, p. 211: , , . Post hunc, nempe Pupienum, imperavit Junior menses tres. Is primus instituit candidatos et protectores, non una sit ex iis rebus, quarum causa Casaubonus de Gordianis agens exclamaverit: Cedrenus vero quas nugas blaterat in historia Gordianorum? Spartianus enim in Caracallo, qui ante Juniorem Gordianum imperavit, protectores Caracallo tribuit. Verba sunt: Per Thracias cum praef. praet. iter feci. Inde cum in Asiam trajiceret, naufragii periculum adiit, antemna fracta, [Col. 0725A] ita ut in scapham cum protectoribus descenderet.

Protector. Garde du corps. MAUCROIX.---Qui ita propriam vim vocis nostratibus accurate expressit.

Accepit Orientem calcandum. Possint haec et similia plura juventuti velut exempla invidiae concitandae proponi. TOLLIUS.---Simile apud Ciceronem Philipp. 2: In eodem vero tribunatu, cum Caesar in Hispaniam proficiscens, huic conculcandam Italiam tradidisset, quae fuit ejus peragratio itinerum?

Jam non pecorum, sed militum pastor. Ita fere Christus discipulos allocutus est Petrum et Andream, Matth. IV, 19, , inquiens, . TOLLIUS.



CAPUT XX.

Maximianus. Pro quo Galerius apud Maucroixium, ne qua, ut apparet, errandi foret occasio ex aequivoco nomine Maximiani.

Postquam senibus expulsis. Id est, explicante eodem [Col. 0725B] Maucroixio, post abdicationem Diocletiani et senis Maximiani.

Quod voluit et fecit. Maximian having now effected which he had projected. Tralatio anglica. Unde vel in eorum oculis, qui anglice nesciunt, stabilitur optima Columbi emendatio, et fecit in effecit mutantis.

Se jam solum totius orbis, etc. Hoc est, totius imperii Romani, secundum anglicam versionem, quam Maucroixianae praeferendam esse sequentia ostendunt.

Esse ferebat. Vix credam ita primo fuisse exaratum. Malim esse rebatur: quod et videri possit Maucroixius legisse: Galerius se crut maître de l'univers.

Quod et natura mitis esset. Elogium, quo mirum sane foret Constantium Chlorum, hic loci cohonestatum esse, si, ut nuperrime a clarissimo Apocalypseos interprete, Meldensi episcopo, ita ab hoc scriptore is Constantius inter majores Ecclesiae persecutores fuisset putatus. Quid enim minus proclive, imo magis [Col. 0725C] praeter naturam, quam ut eum, quem sese in per sequendis fidelibus nobilitasse credas, natura mitem fuisse cum laude memores? Potius igitur, quoniam nunc noster Constantio Chloro ejusmodi naturam non sine elogio tribuit, et diserte alibi eumdem dissimilem fuisse Diocletiani amborumque Maximianorum posuit, quin et dignum qui solus orbem teneret, quare et ille verum Dei templum, quod est in hominibus, incolume servaverit, neque tandem misere, ut reliqui omnes Dei adversarii, perierit, sed in lecto suo requiem vitae, sicut optabat, acceperit: potius, inquam, visus sit ob ista omnia huic auctori unus esse ex Ecclesiae nutritiis et defensoribus, quam propter nescio quas vanissimas exceptiones, censeatur unus e Christianorum hostibus ac persecutoribus.

Valitudine. Sic capite 22 valitudinis. Caeterae editiones, valetudine. Qua de re consulendus Dausquius in orthographicis, voc. Valetudo, Valitudo.

Exuere. Supple, purpura, quomodo concise antea capite 18; ut ab eo induatur: ad quem locum pluribus [Col. 0725D] quod oportuit notatum est.

Si a tribus. Suis scilicet imperii collegis.

Ipse. Id est, explanante merito versione Anglica, Maximianus: cum non jam noster de Constantio, sed de Galerio Maximiano, ut sequentia ostendunt, loquatur.

Ad omnia regenda. Mihi, pro regenda, non displiceret vicina vox gerenda. Neque aliter, credo, apud Orosium, libro VII, capite 4, pro regi, emendandum geri, id est fieri, his verbis: »Itaque paulatim immutata est illa Tiberii Caesaris laudatissima modestia, in poenam contradictoris Senatus. Nam regi, quaecumque voluntate faciebat, voluptas erat.« Confer Ciceronis locum ex Officiis, ubi cum alii: Ego autem quamdiu respublica per eos regebatur, legant; alii contra, inter quos vir gravissimi judicii Graevius: Ego autem quamdiu respublica per eos gerebatur, malunt.

Ne filium nominaret, ut postea, etc. Praeferam, ne [Col. 0726A] filium nominaret, et ut postea in Constantii locum nuncuparet Augustum atque fratrem.

Ac substituto Caesare filio suo, etc. Locus nimia brevitate obscurus. Vult certe noster dicere, consilium fuisse Galerio Maximiano, postquam illam semel vicennalium celebrationem absolvisset, Severum ante omnia ex Caesareo gradu ad Augusteum promovere; tum filium suum Candidianum, sic enim mox appellabitur, Caesarem substituere, hoc est, Caesarea Severi dignitate donare; denique, his peractis, imperium, Diocletiani exemplo, deponere. Nondum enim Candidianus, cum haec Galerius proponeret, potestate vel nomine Caesaris gaudebat: sed erat olim Severo Caesari sufficiendus; quare etiam fortassis legendum, ac substituto Caesari filio suo, id est, in locum unius e Caesaribus, quod eum scilicet Galerius pater, non Augustum post vicennalia, alicujus Augusti loco, sed mere Caesarem facere cogitaret.

Filio suo. E concubina nato. Nam ex Valeria, utpote sterili, nullum suscepit. Edit. Oxon. et Cant.---[Col. 0726B] Filio suo. Uxor Galerii Maximiani erat Valeria Diocletiani filia . . . Nullum ex ea Galerius Maximianus filium suscepit; sterilis enim fuit, ut docet Lactantius, capite 50. Loquitur itaque hic de Candidiano, qui paulo post nominatur. PAGIUS, ad an. Ch. 304, num. 6. et 311, num. 12.

Qui tunc erat novennis. Scilicet futurus. Ergo eadem tunc aetate erat Candidianus, qua Maximini filius, capite 1, nempe annorum octo: siquidem ante vicennalia Maximianus diem suum obiit, capite 35. TOLLIUS.---Melius sine dubio interpretes, uti et simplicius, qui tunc annos tantum novem natus erat.

Et ipse deponeret, ita cum, etc. Distingue, et ipse deponeret. Ita cum, etc. GALE.---Primaeva, opinor, scriptura fuerat, et ipse deponeret, et ita . . . hoc sensu, etiam ipse deponeret, ac deinde, cum Imperii summam, et quae postea.

Secundum Caesarum nomen. Quia nempe alterum primariumque erat; quod etiamnum imperatores, ad [Col. 0726C] exemplum, verbi gratia imperatoris Octavii Augusti Caesaris, in edictorum titulis usurpabant, ut ex hoc edicto, quod Galerius Maximianus anno Christi 311, emisit, manifestum est: Imperator Caesar Galerius Valerius Maximianus . . . Augustus . . . Et Imperator Caesar Flavius Valerius Constantinus . . . Augustus . . . Et imperator Caesar Valerius Licinianus . . . Augustus, etc. Ideo autem inter alia Caesarum nomen, quando illud sibi sumebant imperatores, primarium dixi, quia non solitarium sumebant: sed, sicut allatus titulus ostendit, disertis Imperatoris et Augusti appellationibus conjungebant, utpote majores illi qui summam rerum tenerent; cum iidem e contrario, quando ad duos minores, qui e Diocletiani dispositione, majoribus adjumento esse debebant, litteras dabant, solitarium Caesaris nomen epistolis suis inscribebant: unde noster supra capite 9: »In tantos namque fastus post hanc victoriam elevatus est (Galerius Maximianus), ut jam detrectaret Caesaris nomen. Quod cum in litteris ad se datis audisset, truci vultu ac voce terribili exclamabat: [Col. 0726D] Quousque Caesar?« Atque hinc ergo in praesentia secundum Caesarum nomen, cum notione quadam minus nobili et secundaria. Ad primariam vero isthaec Theodori Metochitae observatio non male pertineat a Julio Caesare, omnes Romanorum imperatores dictos esse Caesares . . . , , , , .

Hoc consilia ei ostendebant. Sic sane Lactantius non scripsit: ne rure quidem sic loquebantur olim, qui latine loquebantur. Manus Lactantii fuit: Huc consilia ejus tendebant. Ultima syllaba in ejus a priore vitio scribae avulsa adhaesit voci sequenti tendebant, ut primo scriptum fuerit ei ustendebant; inde ostendebant natum. GRAEVIUS.



CAPUT XXI.
[Col. 0727A]

Adeptus igitur maximam potestatem. Nempe quia Augusteam assecutus, quae jamdiu omnium maxima erat inter humanas. Athenagoras, verbi gratia, initio Apologiae, quam Christianorum nomine imperatoribus M. Aurelio et L. Vero, an Chr. 166, obtulit, inscripsitque (sequor enim in ea re judicium Pagii ac Toinardi virorum eruditissimorum) , . , , . . . Hoc est, interpretante Gesnero, Imperatoribus, M. Aurelio, etc. Qui vestrum imperium, maximi reges, longe lateque per orbem terrarum agnoscunt. Vel potius ob sequentia, Imperatoribus M. Aurelio Antonino et L. Aurelio Commodo . . . Qua parte, maximi regum, orbis vester est: legendo scilicet, non simpliciter cum aspero, sed cum circumflexo insuper, et subscripto. Adeatur locus. Imo, quo tempore is, de quo hic agitur, Maximianus e Caesare Augustus factus est (agitur [Col. 0727B] autem, ut optime supplevit Maucroixius de Juniore Maximiano seu Galerio), tunc, inquam, Augustorum potestas Caesaream ex Diocletiani dispositione tantopere superabat, ut duo Augusti, secundum nostrum, capite 18, summam rerum tenerent, Caesares vero solum essent adjumento: utque deinde, si quando Augusti et Caesares communi vocabulo , id est, Reges vocarentur, quemadmodum, exempli causa, in istis Eusebii de Procopio martyre , Cum vero quatuor regibus libare juberetur ea demum locutio, quatenus ad Augustos pertinebat intelligendos relinqueret, hoc est, reges perfectissimos, seu summos; at nonnisi imperfectos et inferioris ordinis, quatenus spectabat ad Caesares. Qui istam nobis suppeditavit distinctionem, Eusebius est in Historia ecclesiastica, libro VIII, cap. 13, ubi narrans quomodo Constantinus Magnus per milites post patris obitum e Caesaris loco, quem prius [Col. 0727C] occupabat, ad superiorem fuerit promotus, dicit, illum renuntiatum fuisse ab eis , Regem perfectissimum et Augustum. . . . . . . . , . . . . .

Ad vexandum orbem quem sibi patefecerat animum intendit. Locus, mea sententia deteriori modo affectus, quam ut satis sit illum cum Aboensi editione, nec non Pagio et Galeo, in hunc modum distinguere, ad vexandum orbem, quem sibi patefecerat, animum intendit. Interpunges ergo unaque, si mihi credes, emendabis, ad vexandum orbem, quem ipsi patefecerat, animum intendit. Hoc est, eum animum, quem toti orbi, Persarum scilicet consuetudinem, de qua mox, jam inde a reportata de illis victoria, palam et ubique laudando ita patefecerat, ut nullum esset dubium, quin, cunctos olim vellet vexare, ad orbem reapse vexandum applicuit et contendit. Propera [Col. 0727D] quae sequuntur legere.

In servitium se addicant. Servitium nonnunquam, et frequentius servitia, in numero multitudinis, sunt servi ipsi. Cicero Verrina 7, cum interrogasset: »Nulline motus in Sicilia servorum Verre praetore?« Paulo post subdidit: »Et tamen coeptum esse in Sicilia moveri aliquot locis servitium suspicor.« Idem contra Catilinam, orat. 4: »Ad evertenda fundamenta reipublicae Gallos accersivit, servitia conciliavit, Catilinam evocavit.« Alibi rursum: »Sollicitantur Allobroges, servitia excitantur, Catilina accersitur.« Nunc malim per servitium, servitutem intelligere, ob hunc Livii locum: »Rapique in vincula egentem jure libertatis, qui liberum corpus in servitutem addixisset.« Ubi nempe, quod noster addicere se in servitium dixit, interpretante Livio est, liberum corpus addicere in servitutem.

Tanquam familia. Quin hic per familiam servi proprie [Col. 0728A] intelligendi sint, dubitare non sinunt cum praecedentia verba, ut regibus suis in servitium se addicant, tum quae ante ad ista capitis 14, notavimus, quippe cum familiam Caesaris nemo torqueret.

Ex illo tempore victoriae. Ad exemplum Alexandri M. post devictos Persas adorari se more regum persarum jubentis, in quorum mores desciverat. TOLLIUS.---Ante et post ex illo temporere victoriae, distingui non immerito volebat Galeus.

Sic agebat. An potius satagebat? GALE.---Non credam ego. Nam ut alibi vidimus et monuiamus, haud nostro insolens est, ut duo ista verba agere et facere neutraliter, ac pro eo ipso, quod quotidie Gallica lingua dicimus agir, usurpet. Capite 9, verbi gratia, Exinde insolentissime agere coepit. Ad quem locum, hunc ipsum obiter explicuimus. Addo nunc, confirmationis ergo, simillimum e Cypriani epistolis: »Et in Actis Apostolorum legamus: Turba autem eorum qui crediderant, anima ac mente una agebant.« Denique anglica etiam hujus loci versio oro nobis facit, [Col. 0728B] yet he behaved himself so as etc.

Ut et ipse. Repone, ut et ipsam. TOLLIUS.---Miror qui istud viro docto factu necessarium visum fuerit, cum vulgata lectio sensum planiorem commodioremque suppeditet: ut et ipse, hoc est, ut ipse quoque, Persicorum regum exemplo, etc.

Torquebantur ab eo non modo Decuriones. Etsi postea Constantinus legem tulerit, ut liceret Decuriones torqueri in crimine falsi. Editiones Oxon. et Cant.---Post Baluzium, ut inquiunt, ex Baronio: verum, ut ipse quod res est dicam, nimis concise, et vix ad rem, ni caetera, quae illae praeterierunt, e Baluzio adjungantur.

Egregii ac perfectissimi viri. Quas dignitates honorarias fuisse liquet ex codice Theodos. lib. VI, tit. 37, Spectabilium ordinem a Constantino additum olim diximus ad Zozimi lib. II. Huic tamen loco praecipue lucem dabit geminus alter Lactantii locus l. V Instit. cap. 14: »Nemo Deo pauper, nisi qui justitia indiget; [Col. 0728C] nemo dives, nisi qui virtutibus plenus est; nemo egregius, nisi qui bonus et innocens fuerit; nemo clarissimus, nisi qui opera misericordiae largiter fecerit; nemo perfectissimus, nisi qui omnes gradus virtutis impleverit.« Ut nemini possit in dubium venire, quin Lactantius has voces usurpaverit communi tunc sensu et vulgo recepto. Edit. Oxon. et Cant.

Perfectissimi viri. Quos credendum sane fuisse per ea tempora, de quibus noster loquitur, ex primoribus civitatum, sicut idem diserte ponit, primores etiam civitatum egregii ac perfectissimi viri. Sed adverte, quaeso, ex subjecto codicis titulo De perfectissimatus dignitate, ut postea vel pistores, et ejusmodi homines, Perfectissimatus codicillos impetraverint, et edicendum propterea fuerit, ne fruerentur. »Imp. Constantinus A. ad Paternum Valerianum. Codicillis perfectissimatus fruantur, qui impetraverint, si abhorreant a conditione servili, vel fisco aut curia obnoxii non [Col. 0728D] sint, vel si pistores non fuerint, vel non in aliquo negotio constiterint, nec sibi honorem venali suffragio emerint, nec rem alicujus administraverint.

Et quidem in causis levibus atque civilibus, etc. Locus ab antecedentibus magis quam debuit separatus, nec melius conjunctus cum sequentibus. Quanam enim ratione in causis levibus egregii illi et perfectissimi viri videri morte digni potuerunt? Torti ergo potius in causis levibus atque civilibus. In gravioribus autem et criminalibus, si morte digni viderentur, cruces stabant. Compedes vero parati, si poenam morte minorem promeriti fuisse putarentur. Refingenda ergo omnia in hunc modum, tametsi receptam distinctionem ambae tralationes secutae sint: »Torquebantur ab eo, non modo Decuriones, sed primores etiam civitatum egregii ac perfectissimi viri; et quidem in causis levibus atque civilibus. Si morte digni viderentur, cruces stabant. Sin minus, etc.« Statque [Col. 0729A] pro nobis, ne nescias, et in singulis fere clarissimus Gale.

Sin minus. Pour le moins. MAUCROIX. Quasi noster scripserit: »Si morte digni viderentur, cruces stabant, aut saltem compedes parati.« Sed cur saltem compedes, si morte digni? Cur non, inquam, semper cruces? Manifesto itaque non refertur Sin minus ad verba proxime praecedentia, ut sensus sit, Sin minus stabant cruces: verum, prout ante tetigimus, refertur ad remotiora ista, Si morte digni viderentur, sensusque est: Sin vero poenam aliquam, quae morte minor esset, crederentur meriti. Neque aliud indubie volebat reverendissimus episcopus Sarisberiensis, cum verteret, and for lesser transgressions he put them in Irons. Et propter minores culpas in catenas, vel compedes conjiciebat.

In Gynecaeum. Gynecaea ex vi vocis loca significare muliebribus destinata operibus, extra controversiam est. Sed hic potius indigitari crediderim infame illud libidinis servitium, quale etiamnum in publico suo [Col. 0729B] lupanari a foeminis exigit Ottomannorum imperator. Neque alia inibi opera praestari, quae statim sequuntur de Maximiani libidine, satis indicant. Edit. Oxon. et Cantab.---Ego vero, cum illa ne intra trigesimum quidem caput invenire potuerim, quae statim sequi dicuntur de Galerii imperatoris libidine, videamque alias propositum proprie huic Auctori capite nostro ostendere, quo pacto Galerius, Augusti semel potestatem adeptus, orbem terrarum vexaverit, et libertatem hominibus abstulerit, longe probabilius censuerim Gynecaeum, de quo nunc agitur, et in quod noster matresfamilias ingenuas ac nobiles raptas esse memorat, textrinum fuisse aliquod publicum, quale jam nobis describet Du Cangius, quam publicum Galerii lupanar, ut laudatae editiones locutae sunt, seu, ut anglica, his Seraglio. Du Cangius itaque, inter caetera, voce Gynaeceum, cum diphthongo in secunda syllaba, quae sine dubio melior ratio scribendi: »Sub imperatoribus Romanis, extitere Gynaecea, seu textrina [Col. 0729C] publica in quibus, Gynaeciarii, opifices ita dicti, vestibus texendis operam dabant, obnoxiae caeteroquin conditionis: adeo ut vice poena in ea interdum loca noxii ac rei amandarentur; quod de viris testatur Sozomenus, lib. I, cap. 8, de foeminis vero Joannes Chrysost. in epistola ad Juniorem viduam, t. VI, pag. 300.« Maucroixio, ut in suae versionis margine annotavit, »Gynaeceum locus fuit in quem ad poenam et ignominiam mulieres concludebantur.«

In stabulo. Praeferam, in sabulo. GALE.

Ad quos nullus unquam servus distendi solebat. Id est, ex Maucroixii versione, ad quos ne ullus quidem servus distendebatur, quoiqu'on n'y attachât pas même les esclaves. Ob sequentia forsitan, ex quibus videtur servorum poena, quod nullam haberent dignitatem, fuisse ignis. Malebat amicus noster David Martinus, vir reverendus: ad quos nullus unquam, nisi servus, etc., quod nolim damnasse.

Lusorium. Amphitheatra, ubi publici ludi edebantur. Edit. Oxon. et Cantab. Theatrum seu amphitheatrum, [Col. 0729D] ubi ludi publici edebantur. PAGIUS.---Lusorium. Lusorium hic non est amphitheatrum, in quo ferarum pugnae edebantur: sed locus in palatio domesticus, animi voluptati destinatus, et coenationi, seu triclinio Maximiani subjectus. Sequitur enim: nec unquam sine humano cruore coenabat. Neminem ferme fugit abominabilis illa et fera Romanorum voluptas gladiatorum sanguine convivas pascentium; de qua plura Lipsius in Saturnalibus. Maximianus autem pro his ursorum semet immanitate oblectavit: unde et delicias ejus hanc humani sanguinis effusionem noster appellat. Forte an et ipsum triclinium inductis ursis objecti damnati; quod hic Lactantius diasyrtice Lusorium vocet. TOLL.

Habebat ursos, etc. Vin' scire cur pedes bestiae, quam Joannes Apocal. XIII, 1, 2, recitat se vidisse, fuerint ut pedes ursi? Quoniam Galerius Maximianus, narrante nostro, habebat ursos ferociae ac magnitudinis [Col. 0730A] suae simillimos, inquit ad dictum Joannis locum clarissimus Bossuetus; nisi quod et istum in rem suam e superioribus adducit: Erat etiam Galerio corpus moribus congruens, statu celsus, caro ingens, et in horrendam magnitudinem diffusa et inflata. Imo, si qua fides praesuli, hic libellus quasi perpetuus Commentarius est Apocalypseos.

Habebat ursos, etc. Vide Ammianum Marcellinum XXIX, 3. GALE.---Ad ea proculdubio verba respiciens, quae extant apud Columbum.

Elegerat. Quid si aluerat? GALE.---Pauci, credo, admittent. Ursi toto imperii tempore electi, sunt ursi, non simpliciter undique per longum temporis spatium conquisiti ac comparati, sed plurimis aliis corpulentiores et immaniores, ideoque egregie ab hujusmodi ferarum amatore delecti.

Afferri nominatim jubebat. Non debere adducendi et afferendi verba temere, vel promiscue adhiberi, ostendit liquido Plautinus locus, an jocus dicam, ubi Calidorus de Pseudolo, quem ad Charinum adducit, [Col. 0730B] Attuli hunc. Pseudolus vero statim reprehendens, et succensens, Quid? attulisti. Tum Calidorus sese corrigens, atque hominem placans: Adduxi, volui dicere. Quod cum utique constare debeat, spontaneum fuisse errorem Calidori, eumque malitiosum, et facetiae ergo usurpatum, quaestio jam esse possit, quo animo usurpaverit; hoc est, utrum Calidorus, non dicendo prima vice adduxi hunc, sed attuli hunc, jocari vellet de Pseudolo tamquam de puero; an potius, verbi gratia, tamquam de vitulo, cum vituli et ejusmodi pecudes afferri soleant humeris quadrupedes constrictae. Nobis sane in posteriorem partem inclinat animus. Sed, utcumque sit, ea erat ferocia et magnitudo ursorum Galerii, ipsius quippe ferociae et magnitudinis, quemadmodum paucis ante versibus ponebatur, simillimorum, ut nequaquam probabile sit voluisse Galerium ita ad se ursos quadrupedes constrictos afferri. An ergo afferri apud nostrum, pro adduci, sicut hodie non paucarum linguarum idiotismus [Col. 0730C] facile pateretur? Haud crediderim: sed potius jussisse Galerium, ut, quo pacto, majorum nostrorum memoria, Tamerlanes Bajazetem ferreae caveae inclusum circumducebat: ita rursus hic, aut ille nominatim in cavea lignea, vel ferrea apportaretur sibi. Tatianus certe de Alexandro Magno in oratione ad Graecos disserens: , inquit, , , . Qui prorsus Aristotelice amicum nolentem eum adorare, tamquam ursum aut pantheram inclusam circumferebat. Bene itaque Maucroixius ad verbum, Quand il voulait passer le temps, il ordonnait qu'on en apportât quelqu'un.

His homines, etc. Ita ad hunc locum disputat Ruinartus, p. 61 praefationis, quam sinceris suis Actis martyrum praefixit, quasi qui nunc homines dicuntur Galerianis ursis objecti fuisse absorbendi, nunquam ex Gentilium sinu, sed singulis vicibus e Christianorum coetu sumpti sint; idque tam frequenter, ut nulla [Col. 0730D] die sine humano fidelium cruore saevissimus imperator coenaret; et quasi iterum Dodwelli in de Paucitate martyrum sententia sit, agere quidem nostrum hac pericope de solis Christianis, sed paucissimis. Et vero, postquam semel Ruinartus haec nostri verba suo modo in medium attulit: »Quoties delectari (Galerio) libuerat, horum (ursorum) aliquem afferri nominatim jubebat. His homines non plane comedendi, sed absorbendi objectabantur, quorum artus cum dissiparentur, ridebat suavissime,« de suo statim subjicit vir doctus: »Nec id raro fiebat, aut diebus tantummodo festis, ut contendit Dodwellus.« Proxime autem ex nostri verbis: »Nec enim unquam sine humano cruore (Galerius) coenabat.«

At primo, Dodwellum nonnisi Christianos intelligi voluisse per hujus loci homines, nuspiam invenias in tota Dodwelli dissertatione de Paucitate martyrum, in qua ne tantillulum quidem vir clarissimus [Col. 0731A] fuerintne ii homines Gentiles, an Christiani, discussit vel attigit. Et deinde, quod ipsos tantum Christianos fuisse Ruinartus non simpliciter innuit, sed evidenter affirmat, hoc adeo ex auctore nostro liquidum certumve non est, ut contra constare possit ex iis, quae paulo ante sub hujus capitis initium traduntur, fuisse illos multo verisimilius Gentiles, quam Christianos. Quinam enim ibi loci ii homines, erga quos sic egisse dicitur Galerius, ut et ipse libertatem hominibus auferret? Num unice, vel praecipue Christiani? Nequaquam: sed Romanae terrae habitatores, proindeque, universe et verius loquendo, Pagani: »Nam,« narrante nostro, »post devictos Persas, quorum hic ritus, hic mos est, ut regibus suis in servitium se addicant, et reges populo suo tamquam familia utantur, hunc morem nefarius homo in romanam terram voluit inducere, quem ex illo tempore victoriae sine pudore laudabat. Et quia id aperte jubere non poterat, sic agebat, ut et ipse libertatem hominibus auferret. In primis honores ademit,« [Col. 0731B] quaeque postea. Nec proprie igitur Christiani, sed verius, uti dixi, Gentiles fuere ii homines, quibus ita sub Galerii principatu libertas et honores adempti. Aut si qui etiam forsitan Christiani ejusmodi vexationes experti sunt, non certe quatenus Christiani, sed quatenus Romani soli incolae, sicut et Pagani. Atqui ob id ipsum Gentiles pariter potissimum censendi veniunt homines, quos jam noster recitat objectos fuisse Galerianis ursis absorbendos. Quare videat Ruinartus, cujus judicio Dodwellus non parva veterum manu pro sua Martyrum paucitate ex partium studio abusus est, an non ipse quoque praesenti loco contra Dodwellum ex simili studio sit abusus? Eodem certe nos non duci ostendere possunt, quae in superioribus plus semel adversus doctissimum Anglum, diuque antequam laudata Ruinarti praefatio lucem vidisset, observavimus. Sed omnino, in ista, si quid video, de paucitate martyrum controversia, intra muros peccatur et extra, ut ille aiebat; dumque [Col. 0731C] minus, quam oporteat, admittit Dodwellus, plures aequo vicissim Ruinartus ingerit.

Obsorbendi. Editio Aboensis, et novissime quoque Ruinartus, absorbendi. De qua emendatione videndus amplissimus Cuperus.

Objectabantur (his ursis homines). Noster, c. 24: Sub obtentu exercitii ac lusus feris illum objecerat; quo et modo Fragmentum de Constantio Chloro: Hunc (Constantinum) Galerius objecit ante pluribus periculis. Verumenimvero ipsius etiam frequentativi, quod vocant, in simili argumento adhibiti exempla non rara sunt. Virgilius libro IV Georg.:

      Et corpora bello
   Objectant.

Idem lib. II Aeneid.:

   Et rursus caput objectare periclis.
[Col. 0731D] Plura afferre brevitatis causa supersedeo.

Quorum artus cum dissiparentur. Locutio Lactantiana. Lib. V Inst. c. 1: »Nemo hujus tantae belluae immanitatem potest pro merito describere, quae . . . . dentibus ferreis . . . . non tantum artus hominum dissipat, sed, etc.«

Dignitatem non habentibus poena ignis fuit, et exilii primo adversus Christianos permiserat, datis legibus. Nisi rescribatur, permissa, quid de hujus loci sensu futurum sit, nescio. Edit. Oxon. et Cant.---Male locum hunc affectum esse, nemo non videt. Sed post fuit, legendum est, ut quoque vidit Nicolaus Heinsius, Id exitii primo adversus Christianos. Docet sequentis capitis initium, hanc poenam primum in Christianos, dein in alios exercuisse: »Quae igitur in Christianis excruciandis didicerat, consuetudine ipsa in omnes exercebat.« Sed nondum est perpurgatus locus. Quis enim disertissimum Latinorum Ecclesiae priscae doctorum scripsisse credat, permisit id exitii adversus [Col. 0732A] Christianos? Nec legibus datis, sed latis; et pro permiserat, Lactantium exarasse crediderim prompserat. Totus itaque locus sic videtur refingendus esse: »Dignitatem non habentibus poena ignis fuit. Id extii primo adversus Christianos prompserat, latis legibus, ut post tormenta damnati lentis ignibus torrerentur.« Promere exitium, ut saevissima promere, Tacito XII Annal. 59: At Claudius saevissima quaeque promere adigebatur ejusdem Agrippinae artibus. Et Annal. IV, 57: Saevitiam et libidinem cum factis promeret, locis occultantem. GRAEVIUS.

Dignitatem non habentibus, etc. An potius »Dignitatem non habentibus poena ignis fuit (et exilium, quod primo adversus Christianos permiserat) datis legibus,« quaeque postea? Aut num vero, »Dignitatem non habentibus poena ignis fuit, non exilium (quod primo adversus Christianos permiserat), etc.?« Malim: »Dignitatem non habentibus poena ignis fuit (non exilii, quod primo adversus Christianos permissum erat) datis legibus,« et quae sequuntur. GALE. [Col. 0732B] ---Dignitatem non habentibus, etc. Interpungendum, Dignitatem non habentibus poena ignis fuit, et exilii. Primo adversus Christianos . . . ALLIX.

Et exilii primo adversus Christianos permiserat. Nullus hic exilio locus. Lego: et exemplum primo adversus Christianos praemiserat. Haec confirmantur primis verbis sectionis 22. Quae interjacent, debent omnia de Christianis intelligi. BOHERELLUS.---Et exilii. Emendatius, et illam, legas, nempe poenam ignis; neque enim hic exilio locus, quod e principio capitis sequentis facile probari potest. TOLLIUS.---Praeferam ego: »Dignitatem non habentibus poena ignis fuit. Et ex illis, primo adversus Christianos permiserat, latis legibus, etc.,« hoc sensu: Atque hactenus de eorum poenis, qui dignitate aliqua eminebant. Qui vero nullam habebant, omnes pariter, quando puniendi erant, comburebantur; nisi quod cum istorum ignobilium duae essent classes, una nimirum e Christianis constans, altera autem e Gentilibus, [Col. 0732C] Christiani primi fuerint, in quos Galerius coeperit igne animadvertere. »Videtur velle dicere, Galerium poenam ignis primo adversus Christianos permisisse,« inquit ad hunc locum amplissimus Cuperus; quod quid aliud, quam ea ipsa ponere, quae ponimus? Confer initium capitis proxime sequentis. Aliter porro Columbus, et Dodwellus in dissertatione Cyprianica XI, n. 74, sed quorum conjecturae nondum nobis, ut ex dictis apparet, probatae sunt.

Et extinctae. Quantum scilicet ad flammantia prius lumina, haud vero quantum ad calorem, cum non alia de causa faces illae accenderentur et extinguerentur, quam ut continuo post extinctionem flagrantes singulis membris igne lento urendis admoverentur; quod quidem in versione anglica optime explicatum, uti contra pessime suppressum in Maucroixiana.

Quod postremo accidebat. Tunc per multum diem, etc. Legendum: Quod postremo accidebat, cum per multum diem. Pagius ad annum Christi 305, n. 7, et ante eum editiones Oxoniensis et Cantabrigiensis. [Col. 0732D] Aboensis, quod postremo accidebat, cum per multum diem, decocta omni cute, vis ignis, etc., quae melius, credo distinxisset, cum per multum diem decocta omni cute, vis ignis ad intima viscera penetrasset.---Quod postremo accidebat, cum per multum diem . . . Ruinarti praefatio in Acta martyrum, pag. 61.---Lego: Quos postremo occidebat, cum . . . GALE.

Hinc rogo facto cremabatur. Corpora jam cremata, lecta ossa, etc. Legendum: Hinc rogo facto cremabantur. Corpore jam cremato, lecta ossa. Editio Oxon. anni 1684, item Cantabr. necnon, monente me clarissimo Graevio, Nicolaus Heinsius, denique Gale.

Corpora jam. Desideratur vox ubi, vel postquam. TOLLIUS.---Assentirer, ni longe probabilius foret, scriptum olim fuisse a nostro singulari elegantia: Hinc rogo facto cremabantur corpora jam cremata. Id est, cremabantur acerrimis et amplissimis ignibus corpora, quae jam lento igne carnifices cremaverant. Praecessit namque proxime: »Quod postremo accidebat, [Col. 0733A] cum per multum diem, decocta omni cute, vis ignis ad intima viscera penetrasset;« paulo superius: »Datis, vel latis legibus, ut post tormenta damnati lentis ignibus urerentur. Qui cum deligati fuissent, subdebatur primo pedibus lenis flamma tamdiu, donec callum solorum contractum igni ab ossibus revelleretur.«

Scio, nullam disertam praeire mentionem de corporibus jam crematis, et esse alias, rigide loquendo, aliquid differentiae inter uri et cremari, prout ista Minutii Felicis verba indicant: Quot ex nostris non dexteram solum, sed totum corpus uri, cremari sine ullis ejulatibus pertulerunt? Sed primo non perpetuam esse rigidam illam inter uri et cremari differentiam, abunde, credo, testantur Glossaria Labbaei, ubi pag. 45, col. 1 et pag. 197, col. 4, legere est, cremo, cremat, uro, . . . hoc est, ubi quantopere interdum synonyma sint cremare et urere, declarant graecae interpretationes, utriusque latinae vocis communes, , . Et deinde, etsi nulla [Col. 0733B] diserta fiat mentio apud nostrum in antecedentibus de corporibus jam crematis, fit certe de corporibus, ad quorum ima viscera vis ignis penetraverat; et ita uri, non simpliciter uri est: sed, inter alia, cremari. Nam aliud quoque est cremari sine addito, et cremari, ut cum Plinio loquar, in cineres; quod majoribus illis, verbi gratia, noxiis accidit, qui, rogo facto, cremantur, et quorum eapropter tota corpora, exceptis vulgo paucis ossibus, in cineres abeunt. Tantum igitur differunt proprie in hoc auctore cremari, rogo facto, et cremari lentis ignibus, seu, quod idem est, »ita lentis ignibus uri, ut omnis tandem decoquatur cutis, et vis ignis ad intima viscera penetret.« Quare primum, si quid judico, insignem loci gratiam corrupit praepostera librarii distinctio; et nunc docti cum suo corpore jam cremato multo magis corruptum eunt. Sequi porro possit deinceps per majusculam litteram, Lecta ossa, et in pulverem comminuta, jactabantur.

In flumine ac mare. Editio Aboensis, in flumina ac [Col. 0733C] mare. Item Gale.---Flumine. Forte, flumina. Editio Oxon. anni 1684, et Cantabr. ex illa.---In flumine ac mare. Rectius alii, qui, in flumina, aut mare, legunt. TOLLIUS.---Adeundus hic omnino Columbus, ad haec verba, Cum per multum diem.



CAPUT XXII.

In omnes exercebat. Id est, in omnes sibi subjectos, secundum Maucroixii versionem; simpliciter vero, in alios, secundum anglicam. Sed ego sane, cum propter notata ad caput praecedens, tum propter mox dicenda, interpretari malim: »In Gentiles et Christianos promiscue, qui quidem puniendi essent, nec ullam haberent dignitatem, neque ex sua essent familia, vel domesticis.«

Nulla poena penes eum levis, etc. Ex emendatione Baluzii, inquiunt editiones Oxonienses et Cantabrigiensis, cum in exemplari legatur, Nulla poenis eum levis; quod suo loco agnoscit et profitetur ipsemet [Col. 0733D] Baluzius. Sed nonne posset aeque commode, imo commodius altera ista lectio ex manuscripto codice erui, Nulla e poenis eorum levis, referendo nimirum ad Christianos, de quibus proxime antea, Quae igitur in Christianis excruciandis didicerat? Haud equidem possum, quin ita credam; quoniam isto pacto noster, qui sub finem praecedentis capitis per occasionem tantum locutus est de Christianis dignitatem non habentibus, qui Galerii principatu combusti sunt, descenderit postea ex professo ad universum Christianorum corpus, ponendo, si non totidem verbis, saltem aequipollentibus, non debere quemquam, ideo quod nonnisi de gravissimo certorum Christianorum supplicio mentio injecta sit, colligere, actum longe aliter fuisse cum caeteris, ac si, puta, reliqui solummodo ad insulas relegati sint, vel in carceres conjecti, aut ad metalla damnati; nam nullam e poenis eorum fuisse levem, non insulas, non carceres, non metalla, [Col. 0734A] sed ignem, cruces, feras. Quae cum dici quidem verissime potuerint ab hoc scriptore de Christianis specialiter consideratis, nequit e contrario verum esse de Christianis et Gentilibus simul sumptis, nulla in ipsos levi poena animadversum fuisse a Galerio. Sunt quippe compedes et carceres ex minorum poenarum genere; et noster praecedenti capite, de primoribus civitatum, quos nemo Christianos vulgo fuisse contenderit, verba faciens: Si morte, inquit, digni viderentur, cruces stabant. Sin minus, compedes parati; quae poena certe levissima est.

Addo, ne cui jam videatur oratio ad illos nullius dignitatis homines redire, de quibus ante breviter, Dignitatem non habentibus poena ignis fuit, eorum poenam, ut vel inde patet, ignem fuisse: nostrum vero in praesentia ad ejusmodi homines venire, in quos non solo igne saevitum fuerit a Galerio, sed his tribus, igne, crucibus, feris. Melius itaque, quantum judico, narratio de toto Christianorum corpore processerit, quam de aliis quibusvis; quod si verum, tum [Col. 0734B] palam etiam melius fuerit legere: Nulla e poenis eorum levis, quam, ut vulgo, Nulla poena penes eum levis. Juvat maxime, quod cum, ut de poetis taceam, haud raro prisci solutae orationis Scriptores Deum, verbi gratia, pro Deorum, et Januarium, pro Januariorum, et fere perpetuo nummum, pro nummorum usurpaverint: ita etiam facile potuerint librarii compendiose eum, pro eorum scribere. Mamertinus in panegyrico Maximiani Herculii: Bona venia Deum dixerim, ne Jupiter quidem ipse, etc. Ammianus Marcellinus lib. XXII: Allapso itaque calendorum Januarium die, etc.

Levis. Ruinarti praefatio ad Acta martyrum lenis; sive ita contra ipsius mentem fuerit excusum, sive certo consilio, ut alia alibi. Nolim nimis damnasse. Nec placet tamen, quia cum noster paulo post, Jam haec illis levia fuerunt, scripserit, clare apparet, praecessisse potius poena levis, quam lenis. De quo nos iterum aliquid suo loco.

[Col. 0734C] Non insulae, non carceres, non metalla, etc. Hoc est, sicuti jam post versionem anglicam tetigimus, non relegatio in insulas, non conjectio in carceres, non damnatio ad metalla, sed ad ignem, ad crucem, ad feras.

Non metalla. Id est, Metalli fodinae, in quas relegati malefici, uti ab Dionysio tyranno in lautumias. TOLLIUS.

In illo erant quotidiana. Praecessit paulo ante, in omnes exercebat. Atque ego libens simili modo scriptum primitus crediderim hic loci, in illos erant quotidiana. Hoc est, in Christianos, et cum puncto post quotidiana; cujus rei ratio proxime sequitur.

Et facilia. Quo bono sensu potuerit noster dicere, feras, verbi gratia, fuisse in illo, id est, in Galerio Augusto, res faciles, fateor mihi non liquere. Imo, ne quidem legendo, ignis, crux, ferae, in illos erant quotidiana et facilia, concoquendum magis censeam, feras inter alia dictas fuisse faciles in Christianos. Quamobrem, et quoniam mentio insuper leviorum [Col. 0734D] aliquot poenarum de Galerii domesticis sumptarum mox occurret, legendum puto: Ex familia, domestici, etc., ut ita noster ab exterorum suppliciis ad domesticorum poenas et emendationes transiverit. Cogitavi etiam de ista correctione, in illos erant quotidiana et familiaria. Sed videtur paulo longius a veteri libro abesse.

Administratores. Glossariae Labbaei, Administrator, administro, , administratio, . Quare hic facile oeconomi et hujusmodi ministri intelligi possint, ses officiers. MAUCROIX.---De iis vero, quibus negotia sua Galerius procuranda committebat, maluit accipere clarissimus Burnetus.

Lancea emendabantur. Supple, in causis, quae capitis non erant, et quando nil nisi mores corrigere opus erat. Sequitur enim: In causa capitis, etc.

Quasi beneficii loco deferebatur. Propius ad veterem [Col. 0735A] scripturam emendaveris, Quasi beneficium deferebatur. GALE.---Recte. Est enim loco Baluzii supplementum.

Jam illa his levia fuerant. Malim, Jam illa hic, etc. BOHERELLUS.---Emendo, Jam illa prae his. GALE.---Vitium ego non in his, sed in fuerant latitare arbitror; pro quo adeo rescribendum credam, fuerunt. Jam illa his levia fuerunt, hoc sensu. Ita graves erant poenae, quibus Galerius Maximianus in omnes cum Gentiles, tum Christianos, extra suam familiam censendos, et reapse censitos animadvertebat, ut quas de domesticis suis lancea emendando, sive etiam caput amputando sumebat, leves ab illis domesticis haberentur. Favent quae proxime praecesserunt: »Animadversio gladii admodum paucis quasi beneficium deferebatur.« Estque praeterea, quod ante tetigi, palpabilis oppositio inter superiorem istam veteris schedae lectionem, quocumque tandem modo sit corrigenda, Nulla poenis eum levis; et praesentem locum, Jam illa his levia fuerant. Ce que je m'en vais dire [Col. 0735B] n'est rien au prix. MAUCROIX.---Ac si auctoris verba sint, Jam vero haec prae illis levia sunt. Eloquentia extincta, etc. Yet all these were small matters. Versio anglica. Quasi nunc nostri manus fuerit, Jam illa levia fuerunt, absque pronomine his.

Jureconsulti. Id est, ex anglica versione: Jurisperiti; All that were learned in the law.

Litterae autem inter malas artes, etc. Adeundus iterum, ubi jam dixi, Cuperus.

Execrati. Passive, ut mox metiebantur; et supra, dominabantur. TOLLIUS.---Poterant et ex aliis, meliorisque notae, Scriptoribus exempla bene multa afferri. Cicero, verbi gratia, in Antonium: Attuleras domo meditatum . . . scelus. Horatius, libro I Carm. Od. 1: Bellaque matribus detestata; Justinus, libro VII, capite 3, executo regis imperio.

Judices militares, etc. Hoc est, fuere autem ii judices, non togati, et legum periti; sed, contra omnem usum ac rationem, homines militaris ordinis, [Col. 0735C] qui ne quidem scirent quid humaniores essent litterae. Quod istos Ennii versus in animum mihi inter alia revocat:

Pellitur e medio sapientia, vi geritur res.
Spernitur orator bonus, horridus miles amatur.
Haud doctis dictis certantes, sed maledictis,
Miscent inter sese inimicitias agitantes
Non ex jure manu consertum, sed mage ferro
Rem repetunt, regnumque petunt, vadunt solida vi.



CAPUT XXIII.

Omnium fuit. Praeferam, initium fuit. GALE.---Quod mihi valde placet.

Census in provincias, etc. Tertullianus libro De Fuga in Persec. capite 12: »Tanta quotidie aerario augendo prospiciuntur remedia censuum, vectigalium, collationum, stipendiorum:« ubi licet quid is per singula intellexerit non clare videas, vides tamen cum quibus noluerit census proprie dictos confundi. Maucroixius ad marginem suae versionis: Une imposition [Col. 0735D] sur les personnes, sur les bêtes, sur les terres labourables, arbres fruitiers, vignes. Quasi dicas: Impositum quidpiam hominibus, pecudibus, arvis, frugiferis arboribus, vineis.

Semel missus. Imo, simul missus. GALE.---Quod iterum maxime probo, vel ob praecedentia ista: Illud publicae calamitatis et communis luctus fuit; ut si nunc cum editione Aboensi, aut etiam aliquanto plus quam illa, post missus distinguas, habiturus sis locum, mea sententia, praeclare constitutum, hoc pacto: »At vero illud publicae calamitatis et communis luctus initium fuit, census in provincias et civitates simul missus.« Tum, Censitoribus, etc. Favet autem in singulis fere versio anglica: »He also took care to involve the whole Empire into a general calamity, and under a common grievance, by the new Tax that he laid both on the Cities and Provinces.«

Censitoribus, etc. Ulpianus, ne quos alibi saepissime nominatos Censores videre est, tu nunc mireris a [Col. 0736A] nostro Censitores vocari, Ulpianus, dico, ipse, quoque nostri vocabulum, ab antiquo verbo Censio derivatum, non semel duntaxat, sed iterum iterumque usurpans, »Illam, ait, aequitatem debet admittere Censitor, ut officio ejus congruat relevari eum, qui in publicis tabulis delato modo frui certis ex causis non possit. Quare etsi agri portio chasmate perierit, debebit per Censitorem relevari. Si vites mortuae sint, vel arbores aruerint, iniquum, eum numerum inseri censui. Quod si exciderit arbores, vel vites, nihilominus eum numerum profiteri jubetur, qui fuit census tempore; nisi causam excidendi Censitori probabit.« Quem nos locum, ut ut longiusculum, eo magis huc transferendum duximus, quod alio nomine ad sequentium intelligentiam futurus sit utilis.

Hostilis tumultus et captivitatis horrendae species erant. Sensus facile esse possit, tunc uno eodemque tempore duae diversae rerum imagines sese oculis per totum imperium Romanum ingerebant: una scilicet hostilis tumultus, id est belli, sicut ante tetigimus [Col. 0736B] ad haec verba, ut erat in omni tumultu meticulosus; altera autem horrendae captivitatis. Videat nihilominus eruditus lector, an non fortassis epithetum horrendae pertineat potius ad nominativum pluralem species, quam ad genitivum captivitatis, hoc ordine, erant horrendae species hostilis tumultus et captivitatis. Quidquid placuerit, noster rursum capite 24: »Cum statuisset censibus institutis orbem terrae devorare, ad hanc usque prosilivit insaniam, ut ab hac captivitate ne populum quidem Romanum fieri vellet immunem.«

Agri glebatim metiebantur. Quid sit agros glebatim metiri, neminem video qui dixerit. Imo interpretum versio ita est, ac si vox glebatim hinc prorsus abesset; quam tamen in ms. codice extare non modo certum est, sed plurimum etiam ad enormitatem Galeriani census hoc aut illo pacto repraesentandam facere. Quid ergo sunt, vel verisimilius esse queant agri glebatim mensi? Nam primo sane res ipsa factu impossibilis, neque omnino qualis illa, cujus mentio apud [Col. 0736C] jurisconsultum Paulum his verbis: »Quod autem diximus, et corpore et animo acquirere nos debere possessionem, non utique ita accipiendum est, ut qui fundum possidere velit, omnes glebas circumambulet: sed sufficit, quamlibet partem ejus fundi introire, dum mente et cogitatione hac sit, uti totum fundum usque ad terminum velit possidere.« Facillimum certe cuivis, qui vel amplissimum fundum cupiat emere, omnes illius glebas simul ac semel, in nullam fundi partem introeundo, sed per totum circuitum spatiando, circumambulare. At quis unquam singulas cunctorum imperii Romani agrorum glebas potuit metiri? quae diserta vis hujus loci, Agri glebatim metiebantur. Profecto nemo. Et jam, si quis id invidiosissima hyperbole scriptum fuisse existimet, simili igitur hyperbole subjecerit noster, vites et arbores numerabantur, cum haec ultima tam hyperbolen sapiant, quam priora. Verum in his ultimis nullam penitus esse hyperbolen, ostendit forma censuatis, jam [Col. 0736D] inde ab Ulpiani temporibus inventa et praescripta, qua, qui vineas aut olivarum jugera habebant, tenebantur quot in unaquaque vinea vites haberent profiteri, itemque quot in singulis olivarum jugeribus arbores. »Forma censuali cavetur, ut agri sic in censum referantur; nomen fundi cujusque, et in qua civitate et quo pago sit, et quos duos vicinos proximos habeat, et id arvum quod id decem annos proximos satum erit, quot jugerum sit; vinea quot vites habeat, oliva quot jugerum, et quot arbores habeat.« Dig., libro L, titulo 15, num. 4, § 1. Ne hic iterum quae paulo ante ex eodem Ulpiano descripta sunt, afferantur. Quocirca nec magis videtur noster potuisse in praesenti loco per hyperbolen, Agri glebatim metiebantur scripsisse; sed historice potius id quod res erat narrasse; qua de re ipsa ego nunc sic conjicio.

Genus illud pensitationis, quod olim Senatores suarum possessionum causa Principi praestabant, glebae nomine inter caetera vocabatur; et gleba Senatoria; [Col. 0737A] itemque aurum glebale, et aurum oblatitium quia non canonis vel indictionis, sed quodam oblationis genere a Senatoribus exigeretur, sicut partim ex utroque juris codice, partim autem e Symmachi et Synesii epistolis certissimum. Atque ego propterea facile ante omnia crediderim, agros, pro quibus ita Senatores glebam pendebant, glebatorum, vel glebaticorum, aut fortassis etiam glebatiorum cognomen esse sortitos. Eosdem porro, quia dicta Senatorum gleba sub oblatitii auri nomine, id est, quasi ultro in aerarium inferebatur, nequaquam obnoxios fuisse mensurae in pristinis censibus: sed in illo demum Galerii cessasse veterem immunitatem, ut in posterum scilicet senatores pro cujusque fundi quantitate et modo suam glebam solvere cogerentur; huncque tandem Scriptorem ob ea cuncta simul sumpta, specialiter vero ut, quam dixi, census enormitatem in quibuscumque posset, notaret, scripsisse quondam una littera minus quam vulgo, eaque valde verisimiliter prognata lapsu temporis ex initio sequentis vocabuli, [Col. 0737B] Agri glebati metiebantur. Ni et forsan potius, Agri glebatici, aut glebatitii. Utcumque sit, tam bene glebatus a gleba, et a glebatus glebaticus seu glebatitius esse possint, quam a barba barbatus, et ab oblatus, oblatitius; ab adscriptus, adscriptitius. Aurum enim oblatitium jam ante in hoc ipso argumento habuimus; et servi glebae adscriptitii omnibus noti sunt. Quid? quod ipsummet adjectivum glebaticus in testamento Perpetui Turonensis episcopi, qui saeculo quinto exeunte mortuus est, reperitur; ubi loci servitutis glebaticae et transmissibilis mentionem fecit: ut si nunc proinde vice agri glebatim, agri glebatici legere volueris non futura sit ultima vox sine exemplo. Haecque mea de hoc loco symbola, interim dum meliores a viris doctis expectamus. Primi enim scrupulum de recepta lectione movimus.

Metiebantur. Passive, aiebat supra Tollius; quod sequentia exempla confirmabunt. Arnobius: Orbe si sol amplior, an pedis unius latitudine metiatur? Cato, [Col. 0737C] capite 146: Modio oleario mensum dato unguinis pondo X. Curtius, libro III: Ex pecunia deinde Babyloniae . . . ducenis (denariis) pedestrium stipendium mensum est.

Vites et arbores numerabantur. A censitoribus nempe, contra veterem formam censualem, qua, sicut qui quidpiam possidebant, ipsi pro jure res suas, puta vites et arbores aestimabant deferendo (Omnia enim ipse qui defert, aestimet, inquit suo loco Ulpianus), ita eorumdem erat suas quoque vites et arbores professionis gratia numerare, et numerum deinde profiteri, ut e sequentibus istis cognoscitur: Quod si exciderit arbores, vel vites, nihilominus eum numerum profiteri jubetur qui fuit census tempore. Confer verba Formae censualis praecedente pagina allata.

Hominum capita notabantur, in civitatibus urbanae, etc. Malim, hominum capita notabantur, in civitatibus, cum duobus punctis. Tum, urbanae ac rusticae plebes adunatae. GALE.---Possit omnino uterque legendi modus suos invenire amatores ac defensores. Et primus quidem, quoniam recepta distinctio eum ultro [Col. 0737D] sensum suggerit, quem ampliss. Cuperus sequitur ad haec verba: Censitoribus ubique diffusis: altera vero, ob istam vicissim editionum, quae Oxonii et Cantabrigiae prodierunt, annotationem: »Hic Lactantii locus confirmat Gothofredi conjecturam, qui ex libro II Cod. Theod. de Censu collegit, mutationem aliquam a Galerio factam esse per Lyciam et Pamphiliam, nimirum urbanam plebem capitationi subjectam.« Vides enim, ut ea observatio priori membro Galeanae distinctioni faveat, hominum capita notabantur in civitatibus. Dicam aliquid amplius. Praecessit in ipso hujus Sectionis initio: Census in provincias et civitates semel missus: quae ipsa quoque pericope non leviter secundam Galei distinctionem stabilit, urbanae ac rusticae plebes adunatae. Et vulgatam tamen sequi malumus cum Cupero, quam Galeanam, propter dicenda nota proxima in fine.

Adunatae. Tamquam unum ac diversum corpus [Col. 0738A] eodem modo censitae. TOLLIUS.---Adunatae. Emendo, adequatae. GALE.---Quasi sententia sit, olim quidem ejusmodi discrimen inter urbanas ac rusticas plebes intercessisse, ut agricolae censerentur, non urbium cives, sed id tandem discriminis, cum in ipsis etiam civitatibus hominum capita notarentur, cessasse, et utrasque pari modo fuisse habitas; quod memorata distinctionis mutatione prorsus niti, nemo non videt. Verum, vel nil mutando, diversus ab isto sensus commodusque confici potest. Adunari quippe apud idoneos auctores dicuntur proprie res et personae, quae prius sparsae, in unum postea fasciculum vel locum coguntur. Plinius, libro XIX, capite 2: »Vulsum (spartum) fascibus in acervo adunatum biduo, tertio resolutum, spargitur in sole siccaturque, et rursus in fascibus redit sub tecta.« Justinus, libro V, capite 9: »Repletur Graecia Atheniensium exulibus: quod etiam ipsum auxilium cum miseris eriperetur . . . . omnes se Argos et Thebas contulere . . . Thrasybulus . . . . adunatis exulibus, castellum [Col. 0738B] Phylen . . . occupat.« Denique noster in fine capitis 15: »Sparsi enim milites per diversas regiones fuerant, et adunari omnes angustiae temporis non sinebant.« Quo fit ut facile noster, et ex optimo latinitatis usu, tam de plebeiis urbium incolis, quam de immensa rusticorum multitudine, quae a prisco tempore per campos sparsa, in urbes census causa venerat, potuerit dicere, urbanas ac rusticas plebes adunatas fuisse in civitatibus; hoc est, coactas. Praesertim, cum proxime alia loca nominentur, ubi per id tempus ruricolae cum oppidanis miserrimo modo adunati sint: fora nempe omnia.

Foras omnia. Edito Aboensis, fora omnia: quae et Galei emendatio, nostraque. Adde Col., c. 413, in c. 23.

Gregibus familiarum. Non jam quomodo noster antea familiam pro servis ponebat hac pericope (cap. 14): Nihil usquam reperiebatur, quippe cum familiam Caesaris nemo torqueret; atque alibi (cap. 21): Hic mos (Persis) est, ut Regibus suis in servitium se addicant, [Col. 0738C] et Reges populo suo tamquam familia utantur: sed quomodo nonnunquam apud veteres vox familiae una patrumfamilias, sobolem et servos complectitur, quod sequentia ista clarissime ostendunt: Unusquisque cum liberis, cum servis aderant.

Fidelissimi quique servi contra dominos vexab. Contra regulam juris, quae vetat servos in dominorum caput interrogari. Edit. Oxon. et Cant.

Si omnia defecerant, etc. Locus obscurus et ambiguus. Aut vult enim noster dicere: Quod si haec omnia (filiorum nempe adversus parentes suspensio, et fidelissimi cujusque servi contra dominos vexatio, uxorumque adversus maritos) nullam tandem extorserant confessionem, tunc ipsi contra se, quoniam caetera frustra fuerant, torquebantur. Vel, ut malim, sensus est: Si qui essent contra quos, quia jam uxoribus, liberis, servis carerent, aut quod nunquam istorum quidpiam habuissent, nec uxores, nec liberi, nec servi possent torqueri, ipsi tunc contra sese adhibebantur, et gravissimis urgebantur tormentis.

[Col. 0738D] Adscribebantur quae non habebantur. Id est, in tabulas census referebantur etiam illa, quae tormentis coacti possidere se profitebantur, licet ea revera non haberent. Unde mox. »Et duplicabatur semper, illis non invenientibus, sed, ut libuit, addentibus, ne frustra missi viderentur.« TOLLIUS.

Quae non habebantur. Praeferam, quae non fatebantur. GALE.

Sensui, quem nunc Tollius ex vulgata lectione eruebat, favet apertissime Maucroixius, qui verterit: Et quand la douleur avait arraché quelque aveu de leur bouche, il passait pour véritable. Nec, ut ingenue dicam, video cur debeat displicere.

Nulla aetatis, valitudinis excusatio. Videtur semel excidisse culpa Librariorum nulla, et Lactantii manus fuisse: Nulla aetatis, nulla valetudinis excusatio. Malebat Nicolaus Heinsius: Nulla aetatis aut valetudinis excusatio. GRAEVIUS.

[Col. 0739A] Nulla aetatis, valitudinis excus. Elegantius: Nulla aetatis, valetudinis nulla excus. Sic autem loqui noster amat, ut cap. 16, quem nullus hostis expugnet, nullus laqueus induat. Et simili fere ratione, capite 21, quorum hic ritus, hic mos est. TOLLIUS.

Valitudinis. Et hic rursum aliae omnes editiones, valetudinis. Quod cum ita pergant facere, ac si qui illas curarunt, crediderint scripturam veteris Codicis nullo pacto posse defendi, ecce contra quam supra constitueramus, quid in eam rem notatum sit a Dausquio in Orthographicis: »Promunt, inquit, ex Horatio, dura valetudo. Amplector. At cum prope infinita varient in Orthographia, cum Genitrix scribatur per i, ac per e, Genetrix, cur non etiam valitudo? Certe supinum est Valitum, unde Valiturus Livio, libro XXXV, ne quod aliud per somnium nobis objiciant. Et observavi, Vulcanium edere semper in Apuleio Valitudo per i, Lipsium scribere, itaque esse correctissimae Justini editioni Parisinae.« Hactenus Dausquius qui, si hodie viveret, sane nosset alterum scribendi [Col. 0739B] modum scientissimo Latinitatis Graevio magis placere; quem et ideo praeferimus, nec dubitaret certe Dausquius ipse Lipsiano et Vulcaniano usui anteponere.

Aegri et debiles deferebantur. In sellis puta, aut lectulis, sicut ii de quibus, act. V, 15: . . . . , . Beza: . . . adeo ut in plateas efferrent aegrotos, et ponerent in lectis ac grabbatis.

Parvulis adiciebantur anni, senibus detrahebantur. En tibi utriusque rei causam ex Ulpiano, de Censibus (Digest. lib. L, tit. 15, § 3), ubi ille: »Aetatem, ait, in censendo significare necesse est; quia quibusdam aetas tribuit, ne tributo onerentur. Veluti in Syriis a quatuordecim annis masculi, a duodecim foeminae usque ad sexagesimum quintum annum tributo capitis obligantur. Aetas autem spectatur censendi tempore.«---Adiciebantur anni. Ita jam rursus e veteri membrana Baluzius, qui ex eadem quoque in fine capitis [Col. 0739C] 35, ut eum de secundo loco reiceret in quartum. Reliquae omnes editiones, adjiciebantur, et rejiceret, suis locis. Secunda in his verbis (adjicio, ejicio, injicio), per duo ji non per unum scribenda est, inquit Gellius, libro IV, c. 17. Sed lapidum et auctorum tenor non unus, ait vicissim Dausquius in Orthographicis, v. adjicio.---Imo, adicere antiqua scriptio, pro adjicere, quam in omnibus optimae notae libris inventam viri docti testantur, ait anonymus auctor Notarum ad Dictyn Cretensem.

Quae victores adversus victos jure belli fecerant, ea ille, etc. Sic hodie Baluzius. Idem antea cum ms. codice: Quae veteres adversus victos jure belli fecerant, et ille . . . Neque aliter sane caeteri editores, etsi, quod jam proxime videbitur, neutra emendatio sit recens.---Quae veteres. Lege, quae victores. Prima Baluzii editio in addendis. Item Oxoniensis, an. 1680, ad calcem.---Et ille. Legendum, ea ille. Edit. Oxon. et Cant.

Quem Trajanus Daciis. Sub quo scilicet post duas [Col. 0739D] expeditiones (Dacia) in provinciam redacta est, et proinde vectigalis facta. Edit. Oxon. et Cant.

Poenae gratia victor imposuit. Recte ergo paulo antea vocabulum victores, pro veteres, quod in ms. legitur, viri docti substituerunt.

Et merces pro vita dabatur. Quis haec, ut sonant, intelligat? Corrige meo periculo: Et merces pro vita dabantur. Merces nempe a merx, mercis, non merces, mercedis. Sensus est: Et quia tanta erat capitatio, ut quidquid pecuniae habebant pro capitibus penderent, cogebantur illi, quoties ad victum necessaria comparanda erant, suas merces pro cibis dare. Merces itaque vox pluralis est, non singularis. Et quod ad vitam, pro victu seu alimento, exemplum tibi, si requiras suppeditabit Terentius in Phormione (act. II sc. 2, vss. 16, 17) his versibus:

Pauper, cui opera vita erat, ruri fere
Se continebat.
[Col. 0740A] Unde merito novissimus Paraphrastes, Pauper, qui labore rustico atque opera victum quaerebat. Qua in re palam Latinorum vita Graecorum , qui vitam et victum promiscue notat, respondet. Maucroixius, si ipsum sequi malueris: La liberté de respirer s'achetait à prix d'argent. Ad verbum, respirandi libertas argento redimebatur. Versio autem anglica, si et ipsa forsan tibi magis placitura sit: After that all men were thus listed, then so much money was laid upon every man's head, as if he had been to pay so much for his life. Id est, postquam ita omnes descripti sunt, tanta vis pecuniae in cujusque caput fuit imposita, quanta si vel de redimenda cujusque vita fuisset actum.

Hisdem censitoribus. Sic capite 31, super hisdem hominibus; et capite 34, ut hisdem erat libitum; et capite 48, cum hisdem a nobis indultum esse pervideas: imo, postremo illo capite, hisdem Christianis, ter. Quod non observarem, nisi ita hic Auctor et Ennianum isdem, et Ciceronianum eisdem, et aliorum rursus iisdem, videretur aequaliter damnasse, atque omnibus [Col. 0740B] hisdem, ut , praetulisse; cujus tamen vocis nulla mentio apud Ciceronem in Oratore, quo ipse loco judicium suum de tribus prioribus loquendi modis interponens, sic habet: »In templis isdem probavit Ennius [(1) 1Kb] : at eisdem, erat verius; nec tamen eisdem opimius: male sonabat iisdem. Impetratum est a consuetudine, ut peccare suavitatis causa liceret.«

Et duplicabatur semper, etc. Nullo sensu, confidenter dicam, nisi sic distinxeris: »Et duplicabatur semper, illis, non invenientibus, sed ut libuit, addentibus, ne frustra missi viderentur.« Hoc est: Et illi quidem tributa, et hujusmodi alia, sedulo semper duplicabant; non quod sane plura, ob quae pendenda essent, invenirent, sed quod plura pro libitu adderent, ne viderentur incassum missi. Praecessit quippe proxime, alii super alios mittebantur tamquam PLURA inventuri. Unde mox non invenientibus breviter dictum, pro non plura invenientibus, et [Col. 0740C] mox rursum, sed, ut libuit, addentibus, pro sed plura, uti libuit, adjicientibus, eodem pacto.

Et nihil minus solvebantur. Et nihilominus. Editio Aboensis. Item Gale.

Nec mori saltim gratis. Editio Cantabr. saltem: de quo scribendi discrimine consulendus Dausquius in Orthographicis. Distinguebat porro non male totum hunc locum Aboensis, hoc modo, ut nec vivere jam, nec mori, saltim gratis liceret.

Ab omni genere injuriae tutos. Veteris schedae lectio est: »Ab omni genere injuria et atis.« Ex quibus ultimis cum in prima editione Baluzius injurietatis, non sine vocis defensione, fecisset, sequentes omnes ad hanc usque similiter excuderunt. Idem tamen paulo post legendum esse, injuriae tutos, monuerat in Addendis, delendamque priorem suam notam ad hunc locum: quare nec illam notam supra videas, sed aliam pro ea, col. 338, sicut nec hic amplius vocabulum injurietatis, sed injuriae tutos.

[Col. 0740D] Injurietatis. Insolens hoc verbum juris Latini facere voluit Baluzius exemplorum aliquot auctoritate, sed vano conatu, uti et ipse fatetur, qui in emendationibus, quas ad calcem sui operis adjecit, fide indubitata legendum asserat, injuriae tutos. Edit. Oxon. et Cant.

Atquin homo impius. Acerbius erit, si ironice legas, atquin homo pius; et sic Lactantium scripsisse arbitror. TOLLIUS.---Nolim negasse, quanquam mox non misericordem, sed immisericordem legendum esse sim conjecturus.

Misertus est illis. Locutio haec illorum temporum est. TOLLIUS.---Nicolaus Heinsins emendabat: miseratus est illos. GRAEVIUS.---Distinguunt post illis [Col. 0741A] Aboensis editio, et Galeus.

Ut non egerent. Mirum, ni sensus sit, ut nihil, hoc est, ut nulla re indigerent; quomodo nempe Vulgata in priore ad Corinth. XI, 22: Pudefacitis eos qui non habent, pro, qui nihil habent.

Adeo hominem misericordem. Malim: Video hominem misericordem. GALE.---Sensus postulat, ut legamus, O hominem misericordem! Alias apud Terentium est, Adeone hominem esse invenustum et infelicem, etc. Sed ea ratio loquendi locum hic non habet. TOLLIUS.---Melius, meo judicio, emendaveris: At, o hominem immisericordem, qui, etc. Firmat praecedens lectio, homo impius, si sit servanda, nec repugnat homo pius Tollii, si sit, ut credo, admittendus, quia postquam noster Galerium ironice hominem pium appellaverit, eumdem deinceps suo vero nomine, et quasi se castigans, vocaverit immisericordem.

Ita dum cavit. Lege: Ita dum cavet; quod et clarissimus Columbus vidit. Alias subterfugeret, pro subterfugiat, reponendum. TOLLIUS.---Putabam praeterea, [Col. 0741B] distinctione opus esse post Ita, in hunc modum: Ita, dum cavet ne . . .

Virorum miserorum. Quid? Nullaene tunc temporis miserae erant inter miseros, ut noster tantumodo miserorum virorum fecerit mentionem? aut num vero miseris mulieribus pepercit Galerius, cum miseris viris non parceret? Sed nil istis opus est. Fuerat indubie auctoris manus: »Ita, dum cavet, ne quis simulatione mendicitatis censum subterfugiat, multitudinem verorum miserorum contra omne jus humanitatis occidit.« Opponendo scilicet veros miseros miseris illis simulatae mendicitatis, e quibus nolebat Galerius ut quisquam censum effugeret.



CAPUT XXIV.

Jam propinquavit. Verbum, quod etsi noster iterum capite 46 adhibuerit, nec non Vulgata quinquies suis locis (Judic. XIX, 9; Isa. XLI, 1), ideo tamen [Col. 0741C] libentius crediderim, magis poeticum fuisse ab origine prima, quam solutae orationis, quia unum, verbi gratia, exemplum in Plauti Truculento (Act. II, sc. 6) occurrit, et apud Virgilium quatuordecim: nullum vero e contrario apud Ciceronem, vel Suetonium, aut Justinum.

Jam propinquavit. Lege: Jam propinquabat. TOLLIUS.

Male, credo, cum proxime denuo per praeteritum perfectum subjiciatur: secutumque tempus est. Maucroixius interim cum Tollio, ne cui sim fraudi: Mais le temps de la justice divine approchait.

Res ejus dilabi ac fluere. Virgillius II Aen:.

Ex illo fluere, ac retro sublapsa referri
Spes Danaum.
GALE.

Dum est occupatus. Quidni potius: Dum esset occupatus? Nam haec certe male invicem videntur cohaerere: Nondum animum intenderat, dum est . . . Sed omnino nondum animum intenderat, dum esset, id [Col. 0741D] est, quando, vel interim dum esset, etc., ejusmodi est quale apud Virgilium initio Aeneidos:

Multa quoque et bello passus, dum conderet urbem.

Et expectabat obitum ejus. Elegans in eo vocabulo jocus est apud Quintilianum, ubi, cum filius parricidii cogitati reus dixisset, se non expectare patris mortem, pater facete simul et severe respondit: Imo malo expectes. TOLLIUS.

Qui cum graviter laboraret. Hoc est, sicut optime versio anglica, cum graviter aegrotaret Constantius. Atque ita Cicero II Tuscul., Artus vehementer laborant, pro, pessime habent, valde aegri sunt.

Frustra repetierat. Haec verba in veteri codice non occurrere testatur Baluzius: sed quoniam sensus imperfectus fuisset citra aliquod supplementum, commodius nullum addi potuit, quam quod praebuit Fragmentum de Constantio Chloro, in quo ita legitur: [Col. 0742A] »Constantinus obses apud Diocletianum et Galerium sub iisdem fortiter in Asia militavit, quem post depositum imperium Diocletiani et Herculii Constantius a Galerio repetiit. Sed hunc Galerius objecit ante plurimis periculis. Edit. Oxon. et Cant.

Nam et in insidiis saepe juvenem appetiverat. Dele in, quemadmodum alibi quoque. BOHERELLUS.

Juvenem. Atqui prius adolescens dictus est. Capite enim XVIII: Constantio quoque filius erat Constantinus, sanctissimus adolescens; et idem rursum capite 29, adolescentis voce significabitur: Credit adolescens (Maximiano Herculio) ut perito ac seni. Recte. Sed nostro, quod nec apud alios rarum est, juvenis et adolescens synonyma sunt. Et, quod magis notandum, juvenem jam annos 35 natum intelligit, aut ad minimum, triginta quatuor plus minus completos. Constantinus quippe anno Christi 272 natus, sicut ante nos Pagius observavit (In Critica Baron. ad annum Christi 337, n. 2). Et, ex Cyprianicis Dodwelli Dissertationibus (Undecima scilicet, n. 67), anno Christi [Col. 0742B] 306, Constantinum juvenem appellat in nostro capite Lactantius. Quod si verum, uti certe verum est, tum profecto etiam non solum constat annorum numerus, quem diximus: sed possit praeterea ex hoc loco magna lux multis Historiae difficultatibus affulgere.

Ne contra se arma civilia, et, quod maxime verebatur, odia militum concitaret. Nemo igitur, sicut ante diximus, aliter sibi aliorum odia quaerit, quam ingratiis acquirendo, prout ibidem diversis verbis explicuimus. Hic caeteroquin, ne id nescias, operae pretium merito duxerunt viri clarissimi Galeus ac Pagius (In Critica Baron. ad annum Christi 306, n. 5), et ante utrumque Editor Aboensis, distinguere post civilia, in hunc modum: »Ne contra se arma civilia, et, quod maxime verebatur,« quaeque postea.

Sub obtentu exercitii. Vide Sallustium in Jugurthino, de Micipsa vitae Jugurthae imminente. Deest autem hic copula et a praecedente syllaba absorpta; quare lege: et sub obtentu exercitii. TOLLIUS.---Postulant omnino [Col. 0742C] quae antecedunt, ut ita legamus. Praecessit quippe: Nam et insidiis; post quae verba alterum et sequi necesse est. Jamque alibi duobus locis nos ipsi eamdem copulam simili modo absorptam fuisse suspicati sumus, et pro virili restituimus.

Feris illum objecerat. Il avait exposé Constantin à un lion. MAUCROIXIUS.---Quasi noster non feris, sed leoni, vel ferae singulari numero scripserit; cum contra multitudinis numerum adhibuerit, et inde admodum probabile sit, Galerium, qui non semel, sed saepe Constantinum humanis insidiis appetivit, eumdem quoque non semel, sed saepius objecisse feris. Anglica versio nobiscum, he had engaged him to encounter with Wild Beasts.

In ipso cardine. Virgilius, Aen. I:

Haud tanto cessabit cardine rerum.
GAL.

---In ipso cardine, id est in ipso articulo, vel in ipsa liberationis opportunitate. Servius ad praeced. Virg. versum: Aut dixit, ne in tantum quidem, hoc est, [Col. 0742D] brevi occasione cessabit. Aut simpliciter intelligendum est, Non poterit in tanta rerum opportunitate cessare; ut sit de proverbio tractum, de quo dicitur: Res in cardine est; hoc est, in articulo. Versio anglica per quam significanter: In the last and critical moment; ad verbum fere, in ultimo et decretorio momento.

Namque saepius. Deest aliquod vocabulum post saepius; verbi gratia, rogatus aut sollicitatus si fides Boherello, repetenti si Tollio credatur.---Namque saepius. Saepius corruptum est. Non enim saepe, sed semel tantum sigillum dedit. Legendum: Namque serius. GRAEVIUS, item GALE.---Cum bona doctissimorum virorum venia, malebam, etiamque saepius, annectendo scilicet praecedentibus, in hunc modum: qui illum de manibus ejus liberavit in ipso cardine, etiamque saepius. Tum mox: Cum jam diu negare non posset; ut, uno verbo, sicut noster posuit, Constantinum appetitum saepe fuisse Galerii, vel aliorum, [Col. 0743A] quos in eam rem praefecisset, insidiis, itemque non semel feris objectum: ita quoque observaverit, Constantinum ereptum saepius fuisse Galerii manibus, cum in extremo versaretur periculo.

Cum jam diu[tius] negare non posset. Ms. liber, atque inde quotquot hactenus editiones vulgatae fuerant, cum jam diu negare non posset. Nisi quod in omnium prima rescribendum, ut in hac excusum vides, posuerat ad calcem operis Baluzius in Erratorum indice. Sequuntur doctorum judicia de veteris Schedae lectione.

Cum jam diu necare, etc. Legendum, cum clam diu necare non posset. Hinc paulo ante tradidit, saepe insidiis appetitum eum fuisse. GRAEVIUS.---Legit, cum tamdiu negare Boherellus; emendat, cum jam denegare Galeus; mavult cum jam diutius negare Tollius.

Praeferebam: Cum jam diu negare non posset: ut ordo et sensus sint, cum jam non posset diu negare, Constantinum scilicet suo patri; hacque de causa, quod antea diutius negasset quam ut posset [Col. 0743B] adhuc diu negare.

Sigillum. Acceperunt diversa ratione interpretes. Maucroixius: Galerius lui donna son congé, et le signa de sa main. Quasi nostri verba sint, dedit illi libellum commeatus sua manu subscriptum. Tralatio anglica: A pass, which had the seal qut to it. Hoc est, libellum commeatus, sigillo munitum.

Retentaturus. Retenturus legi vult Galeus. Quod sane planissimum, et potuisset optime a nostro adhiberi. Sed vel retentandi voce usus est, quod illa interdum pro simplici retinere usurpetur. Cicero, libro I de Divinat.:

Namque omnes memori portentum mente retentant.
Id est, retinent. Ammianus Marcell., lib. XXIX: nec meliora monente ullo, nec retentante; hoc est pariter, retinente. Postremo, Aurelius Victor de Caesaribus: Quoniam bellorum moles . . . acrius urgebat, quasi partito imperio, cuncta quae trans Alpes Galliae sunt, Constantio commissa: Africa, Italiaque Herculio; Illyricique [Col. 0743C] ora ad usque Ponti fretum Galerio; caetera Valerius retentavit; diserte, si quisquam alius, pro retinuit. Vel quod, cum jam saepius Constantinum hoc aut illo praetextu Galerius retinuisset, quaedam inde oriretur necessitas utendi potius frequentativo verbo, quam alio. Vel quia denique ipsos etiam conatus, quibus personas a nobis abire contendentes, aut res quaslibet servatu difficiles retinere tentamus, Latini non raro retentandi voce exprimunt. De personis, Plautus in Asinaria, act. III, sc. 3: Cur me retentas nunc? Idem in Rudente, act. III, sc. ult.: Etiam retentas? De rebus autem, Antonii vita apud Athanasium, tom. II, pag. 450, ed. Commel.: Ad summum, illud perspicere debemus, quod etsi nostras velimus retentare divitias cum lege mortis ab ipsis divellamur inviti. Addo obiter, quamquam id ab hoc loco alienum esse non ignorem, retentare quoque apud veteres pro simplici tenere inveniri. Spartianus in Aelio Vero, initio: In animo mihi est, Diocletiane Auguste, tot principum [Col. 0743D] maxime, non solum eorum qui principem locum in hac statione quam temperas, retentarunt, etc., id est, tenuerunt.

Teneretur. Melius retineretur: sicut paulo ante, retentaturus, legitur, TOLLIUS.

Properavit exire. Ovidius, libro VI Fast . . . quamvis properabis vincere, Caesar. Sulpitius Severus initio Historiae sacrae, qui divina compendiosa lectione cognoscere properabant.

Per mansiones multas. Quin mansiones et stativae multa habuerint communia, non potest negari. Primo enim, verbi gratia, equi erant publici in utrisque. Noster hoc ipso loco de prioribus: Sublatisque per mansiones multas omnibus equis publicis. De stativis vero, seu stationibus, Thomas Magister apud Du Cangium in Glossario latino, voce MANSIO: , Du Cangius, . Deinde autem in utrisque [Col. 0744A] pariter, qui privata de causa iter quodpiam susceperant, cibum vulgo sumebant. Et postremo, uti jam e Lampridio constabit, in ipsis etiam expeditionibus bellicis Mansiones et stativae per certa itinerum intervalla dispositae, excipiendis reficiendisque copiis inserviebant. Sed eaedem alias, contra quam videtur sensisse vir clarissimus Du Cangius, a se invicem differebant. Lampridius in Alexandro Severo: »Expeditiones bellicas habuit . . . Tacebantur secreta bellorum: itinerum autem dies publice proponebantur; ita ut edictum penderet ante menses duos, in quo scriptum esset: Illa die, illa hora ab urbe sum exiturus, et, si dii voluerint, in prima mansione mansurus: deinde per ordinem mansiones, deinde stativae, deinde ubi annona esset accipienda.« In stativis itaque circa meridiem, nec per longum tempus (unde illis stationum et mutationum, Graecis , vocabula) tam milites, quam alii quilibet, qui vel imperatorum jussu, vel proprio nomine iter facerent, subsistebant, ac cibum capiebant: in mansionibus vero [Col. 0744B] sub vesperam, et per noctem totam. Mansio, inquit optime in eam rem Du Cangius: »Latinis scriptoribus dicitur locus, ubi confecto itinere per noctem quiescebant; unde ut plurimum pro diei unius itinere sumitur.« Firmat Archelai episcopi Mesopotamiae Disputatio adversus Manichaeum (Ad calcem Sozomeni, edit. Vales.) in cujus fere initio: »Turbo . . . acceptam eam (epistolam) huic cui a Mane praeceptum fuerat, pertulit, omni itinere diebus quinque transacto . . . in quo plurimum . . . laboris ac molestiae pertulit. Si quando enim ad vesperam velut peregrinus ad hospitium pervenisset . . . Turbonem etiam ipsi hospitiis detrudebant, ne aquae quidem ipsi ad bibendum facultate concessa. Quae cum singula quotidie atque horum nequiora perferret ab his qui per singula loca mansionibus atque hospitiis praeerant, etc.«

Cum consulto ad medium diem usque dormisset. Qui consulto, qui volebat Constantinum persequi? inquiebat olim, testante clarissimo collega Graevio, Nicolaus Heinsius; cujus adeo sententia erat, scripsisse Lactantium [Col. 0744C] consueto. Sed liceat vicissim doctissimos Manes rogare, quinam voluisset Galerius Constantinum persequi, qui prorsus nesciebat Constantinum abiisse? Potius itaque Galerius consulto ad medium usque diem dormiverit, hoc est, in lecto jacuerit, et simulaverit se dormire, quia pridie praeceperat Constantino, ut postridie mane acceptis mandatis proficisceretur: ita quippe dormiendo die postera ad meridiem usque, Constantinum, si non retentabat, quia pridie post coenam abierat, saltem retentare se credebat, ejus ignorans profectionem, et sibi dieculam addere cogitans. Proba igitur, ni admodum fallor, vulgata lectio, et servanda.

Ut eum retrahi faceret. Spartianus in Caracallo, fratrem in Palatio fecit occidi. Neque ferme aliter Mamert. (In Gentill. Max. Aug.): »Laurea illa devictis accolentibus Syriam nationibus, et illa Rhaetica, et illa Sarmatica te, Maximiane, fecerunt pio gaudio triumphare.« Vulgata autem, Matt. V, 45: Ut sitis filii Patris vestri . . . [Col. 0744D] qui solem suum oriri facit super bonos et malos. Quibus similia quoque nonnulla apud Plautum in Persa, et in Epidico, occurrunt.

Nudatus ei cursus publicus nunt. Zozimus, libro II: , , , , , . Edit. Oxon. et Cant.

Nudatus. An potius Truncatus, vel, Jam datus? Gale: qui et addidit, Vide Ammianum, libro XXX.

Vix lacrymas tenebat. Videatur rursum, ibidemque loci amplissimus Cuperus.

Qui ei militibus commendato imperium per manus tradidit. Fallor, an sensus est: Qui Constantino (quem, antequam advenisset, militibus, ut ab ipsis post sui mortem imperator crearetur, commendaverat) purpuram, imperatoriae dignitatis insigne, tradidit ipse in manus? Possit omnino aeque bene ita res esse, ac in istis Estherae: Evenit autem die tertio, ut indueretur [Col. 0745A] Esther regno (Sic enim Hebraea ad verbum sonant) sententia est: Die autem tertio induta est Esther regalibus vestimentis, ut optime transtulit interpres Vulgatus; vel , ut Septuaginta verterunt. Nec obstant sane quae ex Dodwello, col. seq., afferemus.

Imperium per manus tradidit. Nimirum Augusteum. Nec enim aliud imperii nomine solet denotare Lactantius. DODWELLUS, Diss. Cypr. XI, num. 85.---Solet quidem: verum ut Caesareum quoque eodem vocabulo nonnunquam in hoc opere significetur. Quod non ideo dico, quasi nunc nostrum de Caesareo loqui existimem: sed quod revera capite 18, cum de legendis duobus Caesaribus ageretur, et Constantini, tanquam illo fastigio dignissimi, injecta fuisset mentio per Diocletianum, Galerius sine mora Caesaream illam potestatem rotunda imperii appellatione donaverit his verbis: Dignus non est. Qui enim me privatus contempsit, quid faciet cum imperium acceperit? Non perpetua itaque ejus vocis usurpatio apud hunc scriptorem de Imperio Augusteo: sed varius est [Col. 0745B] illius usus.

Atque ita, etc. Hoc est, atque eo pacto. Neque enim hic ita, pro deinde sicut alibi. Sed Constantius Chlorus, qui filio suo purpuram propria manu tradere summopere expetiverat, et se, verbi gratia, sine ullo vitae desiderio, si id semel fecisset, obiturum dixerat, in lecto suo, postquam reipsa imperium Constantino per manus tradidisset, requiem vitae, sicut optabat, accepit. Qui jam loquendi modus, ob id maxime quod in hoc auctore invenitur, non parum negotii clarissimo Meldensi episcopo Constantium Chlorum inter magnos Ecclesiae persecutores putanti, facessere potest et debet. Nostro quippe, sicut ultima primi capitis verba indicant, haud mere propositum hoc opusculo de persecutionum auctoribus agere, sed praecipue, quibus poenis in eos coelestis judicis severitas vindicaverit, exponere. Unde supra capite 2 de Nerone: »Nec tamen, inquit, abiit impune. Respexit enim Deus vexationem populi sui. [Col. 0745C] Dejectus itaque fastigio imperii, ac devolutus a summo tyrannus impotens, nusquam repente comparuit, ut ne sepulturae quidem locus in terra tam malae bestiae appareret;« et capite 3 de Domitiano: »Tutus . . . regnavit, donec impias manus adversus Dominum tenderet. Postquam vero ad persequendum justum populum instinctu daemonum incitatus est, tunc traditus in manus inimicorum luit poenas. Nec satis ad ultionem fuit quod est interfectus domi. Etiam memoria nominis ejus erasa est;« et sic deinceps de reliquis. At, qui Constantium Chlorum vitae requiem, sicut optaverat, accepisse ponit, quid ponit, obsecro, quod coelestis judicis severitatem sapiat, ac non potius magnam Dei benignitatem et misericordiam? Non fuit itaque, ut palam est, Constantini pater unus ex insignioribus Ecclesiae persecutoribus huic scriptori. [Col. 0745D] Sed nec magis Maucroixio, cujus nempe versio sic habeat: Il expira doucement comme il avait souhaité; ad verbum, Placide, prout optaverat, expiravit. Quin et longe minus Eusebio, qui Constantii mortem, , vitae finem laudabilem terque beatum vocaverit. Scio, ex quinto hujus libri capite, Dei adversarios non semper dignam scelere suo recipere mercedem. Sed nec noster, nec Eusebius, Constantium uspiam inter Dei adversarios censuerunt. Quare videat doctissimus praesul, quomodo Constantini patrem ipse melius noverit, quam duo illi Constantii Chlori aequales noscitare potuerint. Nam quod inter alia post Eusebium memorat Bossuetus, Procopium Martyrem jussum fuisse quatuor regibus, adeoque Constantio Chloro, illorum uni, libare, id, inquam, cum caeteris quae pro sua persecutorum turma protulit, aeque bene Eusebio, ut omnes fatebuntur, innotuerunt, atque Meldensi episcopo. Et Eusebius tamen Constantium Chlorum Persecutorum umero disertissime exemit, eidemque mortem ter [Col. 0746A] beatam tribuit. Imo vide, quod magis est, Ruinarti ad Acta Martyrum Praefationem, in qua nullum sub Constantii principatu Martyrem extitisse sat ingenue concedit, sacra tantum conventicula, quae Constantius dirui passus est, et Diocletiani edicta, quae, ponente Ruinarto, sub eodem Constantio adhuc Caesare in Galliis publicata sunt, nec ab illo, postquam Augustus factus est, revocata, adversus Dodwellum urgens. Quae Principis quidem nimium facilis, nec persecutioni, ut oportuit, obsistentis esse possunt, at non itidem persequentis. Qua de re jam antea plura diximus.

Caeterum, Constantium Chlorum anno Chr. 306, VIII Kalend. August. ut habent Idacius in Fastis et Socrates, vita functum esse, quae in Dissert. Hypat. capite 2, num. 19, in medium adduxi, evincunt. Neque, ut putarunt aliqui viri doctissimi, contrarius est Socrates in libro I, capite 1, ubi ait, eum diem obiisse primo ducentesimae ac septuagesimae primae Olympiadis anno, qui currenti Christi anno 306, mense Julio absolvitur. Nam Socrates, multorum Orientalium more, qui aeras omnes mense septembri auspicantur, annum [Col. 0746B] secundum Olympiadis CCLXXI mense tantum Septembri hujus Christi anni inchoat, ut alibi ostendo. Nam neque Scaliger, neque Petavius, neque Calvisius hunc nodum solvere potuere. Hankius in libro de Bysantinarum rerum Scriptoribus Graecis, parte I, capite 1, num. 19 et seq. pluribus contendit, Constantium anno praecedenti e vita migrasse, eodemque Constantinum imperatorem levatum esse. Sed ejus fundamenta in laudata Dissertatione a nobis eversa, licet, cum eam in lucem edidimus, librum illum non vidissemus.

Suscepto Imperio Constantinus Augustus, etc. Fecit illum Augustum Constantius pater Augustus Galerio prior. Renuntiavit etiam Augustum statim a patris decessu exercitus, cui pro eorumdem temporum more, jus renuntiandi competebat. Refragatus tamen est Augusti titulo Galerius, qui Caesaream illi duntaxat dignitatem confirmavit. Quod enim excogitatum a Galerio scribit Lactantius, ut »Severum Augustum [Col. 0746C] nuncupando, Constantinum, non imperatorem, sicut erat factus, sed Caesarem cum Maximino appellari juberet, ut eum de secundo loco rejiceret in quartum,« praeposito nimirum illi ipso quoque Maximino, id etiam fecisse constat e fastis Alexandrinis manuscripti Usseriani, Theone, ni fallor, Alexandrino auctore, qui illos ad annum usque Domini CCCLXXII perduxit. Ibi enim pro anni CCCVII consulibus, quos agnovit Imperium Orientale, legimus , nostrum nempe Maximinum, cujus primum consulatum reperire non potuit Baluzius; saepe enim haec nomina inter se permiscent illorum temporum scriptores. Temperavit itaque aliquantisper Augusti titulo Constantinus, ut et Panegyrico anonymi discimus coaevi illorum temporum auctoris. DODWELLUS. Diss. Cyp. XI, num. 85, [Col. 0746D] ---Firmare possit egregie locus iste Eumenii in Constantini Panegyrico: »O fortunata et nunc omnibus beatior terris Britannia, quae Constantinum Caesarem prima vidisti!« Verius tamen arbitror, quia ita melius tota nostri narratio cohaerebit, Constantinum primo creatum fuisse a patre Galliarum Imperatorem, sicut Orosius locutus est. Deinde eumdem, jam patre mortuo, renuntiatum fuisse a militibus , quae Eusebii verba sunt. Tertio, eumdem rursus, pro summa potestate, quam sibi a patre et ab exercitu delatam videbat, sanctionem sine mora in gratiam Christianarum, qui in Galliis erant, cum praefixo Augusti titulo emisisse, qua illos publico sui Dei cultui redderet; haecque omnia, priusquam ex Anglia nuntium ullum Galerius de Constantini in patris locum successione accepisset, adeoque, antequam id, quod sequenti capite narrabitur, potuisset comminisci: sed allata demum post paucos dies laureata novi Augusti imagine ad malam bestiam, coepisse tum Galerium excogitare, ut Severum, qui erat aetate maturior, [Col. 0747A] Augustum nominaret, atque ita de Imperatoria Constantini potestate Caesaream faceret: Constantinum autem, Galerii mente aliquanto post intellecta, ab Augusti titulo, quem prius sumpserat, abstinuisse, donec idem Galerius nomen Casarum de medio tollens, Constantinum cum tribus aliis juberet vocari imperatores, sicut in fine capitis 32 videbimus. Adde Toinardi notam in hunc locum.

Nihil egit prius, quam Christianos cultui ac Deo suo reddere. Quibus ergo cultum Christi publicum Constantius pater siverat interdici, quemadmodum, supra explicuimus, et ante nos etiam viri clarissimi Dodwellus et Pagius collegerant.

Reddere. Redderet. Galeus; item Toinardus ad hunc locum, in auctoris verbis. Quae illi proinde accipi volunt tamquam ordo sit: »Nihil prius egit quam Christianos cultui ac Deo suo redderet.«

Sanctae religionis restituta. Restitutae. Editio Aboensis quo et pacto emendari volebat Boherellus.

[Col. 0747B] Sanctae Religionis restituta. Quid, si potius, sanctae Religioni sua restituta, vel templa restituta? GALEUS.---Nihil respuo. Sed quid, si tamen nil sit mutandum, et hic loci vox restituta substantive restitutionem sonet, quomodo apud Apuleium editionis Raphelengianae, in hoc titulo: »Hermetis Trismegisti de natura Deorum ad Asclepium ALLOCUTA, Apuleio, ut quidam volunt, interprete.« vox allocuta planissime allocutionem, quod et adeo vocabulum in nonnullis codicibus alterius loco legitur, significat? et quomodo iterum apud Tertullianum defensam, pro defensione, seu vindicta reperimus; et apud Cyprianum remissam, pro remissione; et apud Joannem Gerundinensem relatam, pro relatione, ac sic de aliis. Judicent Docti.



CAPUT XXV.

Laureata imago ejus. Id est, secundum tralationem Anglicam, imago ejus cum impositis imperatoriae dignitatis insignibus, aut, si ad verbum oporteat, characteribus: [Col. 0747C] His image, with the caracters of the imperial dignity upon it. Unde quid clarissimo interpreti Constantinus a moribundo patre, vel saltem ab exercitu post Constantii obitum factus fuerit, Augustusne, aut solummodo Caesar, nemo non potest colligere.

Imago ejus allata est. Ex Herodiano discimus, ritum hunc ab Elagabalo profectum. TOLLIUS.

Ad malam bestiam. Galerium scilicet Maximianum. PAGIUS, qui quod suo modo interpretes illustrationis gratia separatim fecerant, ita conjunxit. Maucroixii enim versio pro mala bestia, Galerium; Anglica vero Maximianum habet.

Deliberavit diu, an susciperet. In eo pene res fuit, ut illam, etc. Lectio quidem satis ferenda. Sed potuit tamen haec altera a nostro aeque bene, ni et melius adhiberi: »Deliberavit diu, an susciperet, aut illam et ipsum, qui attulerat, exureret. In eo pene res fuit, nisi eum amici,« quaeque deinceps.

Amici. Ses Ministres, inquit Maucroixius; ac si noster scripsisset: Ipsius in regendo imperio administri. Recte. Nam, ut ad Justinum I, 5, clarissimus collega [Col. 0747D] Graevius observavit, amici regum dicebantur olim, qui eis a consilio sunt. Vide locum, ubi in eam rem plura exempla congeruntur.

Ignoti Caesares. Severus nimirum et Maximinus Daia; quod ex his capitis 19 certum ac perspicuum: »Tunc repente (senex Diocletianus) pronuntiat Severum et Maximinum Caesares. Obstupefiunt onmes. Paucisque interjectis: In conspectu omnium Maximianus manum retrorsum extendens protraxit a tergo Daiam . . . et exuto vestem privatam, constituit in medium. Mirari omnes, qui esset, unde esset,« quaeque postea.

Imaginem. The statue, versio anglica; cujus auctor, cum prius eamdem vocem hujus capitis initio ad verbum reddiderit image (imago), ostendit, aut se nullum ponere discrimen inter statuas et imagines, aut sibi saltem videri neutro loco sermonem esse de planae picturae imagine, quam Constantinus ad Galerium miserit, sed de statua, verbi gratia, fusili. At [Col. 0748A] contra, non debere apud nostrum statuas et imagines confundi, unus et alter locus commonebant, qui hujusmodi sunt. Capite 44: »Imperator Constantinus Maximini perfidiam cognoscit, litteras deprehendit, STATUAS ET IMAGINES invenit. Ac similiter cap. 42: Eodem tempore senis Maximiani STATUAE Constantini jussu revellebantur, ET IMAGINES, cum quo pictus esset, detrahebantur.« Confer quae ad hunc ultimum locum eruditissime pro suo more amplissimus Cuperus annotavit.

In societatem. Imperii scilicet; quemadmodum merito interpretes suppleverunt.

Jam turbatae rationes ejus. Quae capite 20 enarrantur. TOLLIUS.

Nec poterat alterum extra numerum nuncupare, ut voluerat. Voluisse unquam Galerium Caesaris, vel Augusti nomen potestatemque cuiquam extra numerum conferre, non modo nuspiam videmus apud nostrum, sed contrarium ter in antecedentibus planissime videmus. [Col. 0748B] Nimirum capite 18 his verbis: »Respondit (Galerius) debere ipsius Diocletiani dispositionem in perpetuum conservari, ut duo sint in republica majores, qui summam rerum teneant, item duo minores, qui sint adjumento;« ac deinde capite 20, duobus locis, ubi scilicet, si primum de tertio Augusto extra numerum creando agatur, Galerium expectantem reliquimus, dum obiret Constantinus, ut eo semel mortuo, Licinium veteris contubernii amicum, et a prima militia familiarem, tum et cujus consiliis ad omnia regenda utebatur, Augustum ejus loco nuncuparet fratremque; et ubi rursus, si jam de tertio Caesare extra numerum faciendo quaestio sit, ita pariter idem Galerius a nostro relictus est cogitans de conferenda olim Caesaris dignitate in filium suum Candidianum, ut non ideo tres Caesares futuri essent tunc temporis in imperio Romano, sed duo tantum, quoniam simul Galerio consilium erat imperium deponere, et ex altero Caesarum Severo secundum facere »Augustum, [Col. 0748C] ut cum Imperii summam tenerent Licinius ac Severus, et secundum Caesarum nomen Maximinus et Candidianus, inexpugnabili muro circumseptus securam et tranquillam degeret senectutem.« Quae cum ita sint, et illuc vere consilia ejus omnia tenderent, quid ista nunc esse queant: Nec poterat alterum extra numerum nuncupare, ut voluerat?

Versio Maucroixii est: Il ne pouvait nommer un troisième César contre la disposition de Dioclétien; ad verbum: Non poterat tertium Caesarem contra Diocletiani dispositionem nominare. Sed nunquam Galerium de tertio Caesare nuncupando cogitasse, ex modo dictis certum est, et ex his denuo capitis 20: »(Galerius Licinium) Caesarem facere noluit, ne filium nominaret, et ut postea in Constantii locum nuncuparet Augustum atque fratrem.« Praeterquam quod haec duo manuscripti codicis vocabula, ut voluerat, nuspiam in Maucroixii tralatione comparent.---Anglica fert: Nor could he now make another Emperour supernumerary; hoc est: Nec poterat alterum imperatorem extra numerum facere. At neque jam semel Galerius ejusmodi [Col. 0748D] imperatorem fecerat quod illa versio innuit; neque is unquam ullum talem creare cogitaverat, ut proxime ostendimus; neque postremo duas voces, ut voluerat, eadem tralatio magis exhibet. Quid ergo? Suntne prorsus eliminandae, tamquam malo fato a librariis in hunc locum intrusae? Aut num potius servandae, et loci vitium alibi latet? Puto equidem alibi cubare. Meaque, uno verbo, conjectura est, veram olim totius loci scripturam fuisse: »Jam turbatae rationes ejus fuerant, nec poterat alterum se intra numerum nuncupare, ut voluerat;« hoc est, Licinium, maximum suum amicum, quemque adeo pro altero se habebat. Decreverat enim antea reapse Galerius, uti jam e capite XX meminimus, Licinium veteris contubernii amicum, et a prima militia familiarem, in Constantii locum, statim atque Constantius obiisset, sufficere, atque Augustum nominare, et ita Diocletiani dispositionem per omnia servare. Sed, cum res in eo statu [Col. 0749A] essent, Constantinus in patris locum, praeter Galerii expectationem, successit. Nec proinde poterat amplius Galerius Licinium, alterum se, intra numerum nuncupare, ut voluerat. Alterum me simili sensu, nec semel apud Ciceronem reperies in Epistolis. Verbi gratia, ad C. Caesarem: »Vide, quam mihi persuaserim, te me esse alterum, non modo in iis rebus quae ad me ipsum, sed etiam in iis, quae ad meos pertinent; et ad Atticum: »Hic mihi ignoscas; me enim multo magis accuso, deinde te, quasi me alterum.« Rursum alibi: »Ad omnia me alterum se fore dixit:« denuoque ad Brutum: »Ad te, tamquam ad alterum me, proficiscens.« Quid? quod ubi Ciceroni in Laelio verus amicus tamquam alter idem esse ponitur, est enim is quidem, inquit, tamquam alter idem, nil possit unquam illud alter idem sonare quam quod nos Galli quotidie dicimus, un autre soi-même. Agnosco interim, haud leviter in praesentia differre vulgatam nostri loci lectionem, alterum extra numerum, ab emendatione, quam proponimus, alterum se intra numerum. Sed [Col. 0749B] auctor secum, ut vidisti, necessario conciliandus erat; et conciliationem pro virili ex ipsomet opere eruimus, nec meliorem, si quis habeat, recusabimus.

Ut Severum, qui erat aetate maturior. Agebat Constantinus, quo anni tempore haec acta sunt, annum aetatis trigesimum quintum. Acta enim post VIII kal. Aug., quo die Constantius Chlorus mortuus est; et Constantinus, ut antea a nobis cum Pagio positum, natus fuerat anno Christi 272, 3 kal. mart. vel, ad summum, pridie kal. apr. Conjiciat inde, qui poterit, quot jam annos illo, de quo agitur, tempore vixisset Severus. Certe si non plures, vix minus triginta quinque completis.

Constantinum vero non imperatorem, sicut erat factus, sed Caesarem, etc. Admodum praestat noster, ut vides, in sua sententia, Constantium filio suo Constantino imperium per manus tradidisse, et Augustum fecisse. Eamque, quo magis cogito, illorum temporum administratio probabilem reddit, qua qui primus [Col. 0749C] erat Augustorum, omnia vulgo poterat in istis. Erat autem Constantius senior Augustus, ut ex initio capitis vigesimi certum est. Verba sunt: Nam Galerius Constantium, quamvis priorem nominari esset necesse, contemnebat. Quidni ergo id, quod pro suo jure Constantius, senior Galerio Augustus, erga filium Constantinum fecerat, confestim Galerius, post Constantii mortem senior Constantino Augustus, licere sibi mutare crediderit, et illo revera, qui jam recitatur, modo mutaverit? Aliter tamen, ne dissimulem, doctissimus Cuperus.

Addo, cum hic noster plurimum discriminis inter imperatorem et Caesarem ponat, inquiens, Constantinum, non imperatorem, sicut erat factus, sed Caesarem cum Maximino appellari juveret, stabiliri inde valide, quae nos superius contra Pagium ex hoc ipso scriptore.

Neque vero jam contra, ex eo quod idem Constantinus, qui in fine praecedentis capitis vocabatur Augustus, appellatur nunc in hujus clausula imperator, [Col. 0749D] evertuntur quae antea de utriusque vocabuli differentia tetigimus. Quoniam nempe, sicut quotidie christianis idem Deus diverso sensu modo Optimus, modo Maximus, et quandoque conjunctim Optimus Maximus nuncupatur; ita olim eidem quidem homini Augusti et imperatoris appellationes tribuebantur, sed sub diversa notione. Hic autem, ne nescias, ideo potius imperatorem quam Augustum de Constantino habemus, quia in proxime praecedentibus Augustum de Severo habuimus, et amat noster phrases et vocabula, quantum potest, variare.

Sed Caesarem. Quae viri doctissimi de natali Constantini, ut ita dicam, Caesareo hic notarunt, sunt in promptu. Nolim de illo cum eis contendere. Hoc saltem mihi persuadere non possum, in kalendario vetere Herwarti, in quo 8 kal. januar. adscribitur Natalis invicti, intelligi hunc Constantini natalem, non tantum ideo quod cum trium natalium Constantini in [Col. 0750A] illo kalendario fiat mentio, semper dicatur Natalis Constantini, non invicti: sed in primis, quod 8 kal. januar. vulgo sit appellatus Natalis Solis, et Sol novus. Chrysostomus homilia de Nativitate Joannis Baptistae extrema: Quod dicunt, Solis Natalem esse, et Sol justitiae, de quo Malachias propheta dicit, et quae sequuntur. Credebant enim, hac die 8 kal. januar. quam habebant pro Christi natali, dierum lucem augeri, noctium tenebras minui, et propterea Solem ex Antichtonum hemisphaerio ad nos remeare incipientem quasi renasci. Eucherius Lugdunensis, sive is sit Eusebius, homilia 2 de Nativitate: Hodie enim (8 kal. januar.) Noctis damna in diei transeunt lucra. Hodie nox deficientibus tenebris minoratur, et dies additus luci (forte legendum, addita luce) producitur ut, nascente lucis auctore, omni illa, quae totum mundum operuerat et texerat, infidelitatis nocte discussa, fides nostra velut dies luceat. Inferius: Omnium saeculorum antecessor et conditor hanc diem sibi, in qua nasceretur, elegit, ut sicut proficiebat luce, proficeret [Col. 0750B] etiam dignitate. Propter quam causam haec dies quoque apud gentiles erat in magna dignitate, ut et apud nonnullos christianos, non solum propter natalem Christi, sed et Solis. Leo Magnus, sermone II de Nativitate Christi: In fide, qua fundati estis, permanete ne idem ille tentator, cujus jam a vobis dominationem Christus exclusit, aliquibus vos iterum seducat insidiis, et haec ipsa praesentis diei gaudia suae fallaciae arte corrumpat, illudens simplicioribus animis, de quorumdam persuasione pestifera, quibus haec dies solennitatis nostrae, non tam de Nativitate Christi, quam de Novi, ut dicunt, Solis ortu honorabilis videtur. Quorum corda tenebris obvoluta, et ab omni incremento verae lucis aliena sunt; imbuuntur enim adhuc stultissimae gentilitatis erroribus. Dictum autem hunc diem Solem novum, Ambrosius, sermone 16 docet; et Censoribus de Die natali, c. 21: Aliis a novo sole, id est, bruma, etc. incipere annus naturalis videtur. Brumam vero in hunc diem incidere multi Veterum statuerunt. Plinius, [Col. 0750C] l. LIX, c. 25: Omnes eae differentiae (aequinoctiorum, solstitii et brumae) fiunt in octavis partibus signorum. Bruma Capricorni ad 8 kal. jan. fere. Servius ad I Virgil. notavit, brumam finiri 8 kal. jan. Bruma, inquit, finitur 8 kal. jan. die. Hoc igitur die gentiles natalem solis, quo christiani plerique secundo et tertio saeculo epochae christianae natalem Servatoris nostri celebrabant, quod etiam nunc faciunt. Hinc in illo vetere kalendario dicitur Natalis invicti, scilicet solis. Hoc enim perpetuum ejus epitheton, ut in antiquo lapide, qui penes me est, Soli invicto, Apollini. Vide amplissimum Cuperum. GRAEVIUS.

Confer quoque Pagii Criticam in Annales Baronii, ad annum Christi 306, num. 12. Maxime vero Joannis Harduini Antirrheticum de Nummis antiquis Coloniarum et Municip. ad Joannem Foy-Vaillant, pag. 65 et 66, rursumque sub finem, in addendis. Quin et denuo in admonitione ad Lectorem, quam in paulo recentiori opere vir clarissimus post Embolum de [Col. 0750D] Canone Turonensi subjecit.

Maximino. Maximien, Maucroix, id est, Maximiano. Quod quidem mirarer, ni id potius typothetarum errori tribuendum foret, quam consilio interpretis. Agi namque de Maximiano Daia, et veteris schedae lectio, et caput 19, atque alia plurima, partim indicant, partim evincunt.

Ut eum de secundo loco reiceret, etc. Ita jam prima Baluzii editio. Aliae omnes, rejiceret.



CAPUT XXVI.

Compositae ei res. Recte. Nam ex capite 26: Turbatae prius rationes Galerii Maximiani fuerant; et inter alia, latinis componi res dicuntur, quando, postquam uti hic turbatae sunt, cavetur ne in perturbationem incidant. Turbari enim et perturbari non minus a se invicem, quam purgare, et perpurgare, quaeque reliqua id genus, differunt. Cicero l. I, Offic.: »Cavere debemus, [Col. 0751A] ne in perturbationem prius incidamus, quam animos nostros ratio componat;« et noster infra, c. 29, cum in antecedente mentionem fecisset calamitatum, quas turbata res publica sustineret, »profectus (inquit) Herculius, ad hostem filii sui Maximianum, quasi ut de componendo reipublicae statu cum eo disputaret. Quibus locutionibus nec illae veterum absimiles, ubi, sive de rebus suo loco motis et in pristinum restituendis agatur, sive de aliis, quae ad hoc aut illud minus ordinatae, melius olim disponendae essent, componendi verbum usurpatum videas. De priori rerum genere Virgilius, Aen. I:

Quos ego . . . sed motos praestat COMPONERE fluctus.
De posteriori autem, noster capite 46: Pridie mane aciem COMPOSUIT. Et Livius: »Acrior impetu atque animis, quam COMPOSITIOR ullo ordine pugna fuit.« Nisi quod ibi quidem, non simpliciter compositior, sed compositior ullo ordine habemus; nec sine magna forsitan indicio ablativum ordine subaudiri ubique proprio, [Col. 0751B] vel metaphorico sensu in praecedentibus locis.

Illi alius terror allatus. Hoc est, alius nuntius qui illum terreret. Vix siquidem noster proxime, causa, subjecerit, Maxentium Galerii generum Romae factum fuisse Imperatorem; rursumque inferius, aliis quidem verbis, sed illius utique motus rationem reddendo, Maxentium fuisse purpura indutum, cum statim sequetur: Quo nuntio allato. Terror itaque manifeste hoc loco, pro nuntio terribili positus. Isque terror Galerio alius, id est, alter novusque supervenit, quoniam, ut jam vidimus, prior iste ad malam bestiam cum laureata Constantini imagine apportatus fuerat, »Constantium filio suo imperium per manus tradidisse.« Merito igitur Maucroixius: On apporta à Galérius d'autres nouvelles qui le remplirent de terreur; et breviter versio anglica: He received a new alarm.

Maxentium Romae factum Imperatorem. Cave, inquit ad ista verba clarissimus Toinardus, intelligas [Col. 0751C] hoc Imperatoris significatu Augustum, uti deinde, cap. 32, in fine, ipse Maxentius factus est, statim addens: Nam hic (Imperator) nihil aliud est praeter Caesarem; infra enim (computato Maxentio) legitur: Et oderat (Maximianus) hominem, et tres Caesares facere non poterat. Ego vero cautione, quam vir doctissimus praescribit, opus esse fateor me non videre. Et e contrario, pauci illi milites, qui mox dicentur Maxentium Romae, non repugnante populo, purpura induisse, mihi multo magis videntur Augustum e Maxentio, dum ita induerent, fecisse, quam Caesarem. Primo, quia cum imperium, quod sic Maxentio tradebant, eriperent Severo, qui Augustus erat, non Caesar, consequitur inde naturaliter, Augusteam dignitatem collatam potius fuisse per eos milites in Maxentium, quam simpliciter Caesaream. Illos enim ereptam revera voluisse Severo, non portionem tantum imperatoriae potestatis, quae exinde a Maxentio cum mero Caesaris nomine administraretur, sed postestatem integram, haec verba, quae paulo post sequuntur, indicant: »Severum [Col. 0751D] (Galerius) arcessit, hortatur ad recipiendum imperium,« quod totum igitur Severo in Maxentii gratiam fuerat ablatum. Secundo autem, si laudati milites Maxentium solo Caesaris imperio donassent, nullo jure potuisset Maxentius patrem suum Herculium bis Augustum nominare, cum ejusmodi nuncupationes ad Augustos proprie, non ad Caesares pertinerent. Atqui, sicut iterum sequentia testantur, »Maxentius Herculio patri purpuram misit, et bis Augustum nominavit.« Postremo, ut ex capitibus 28 et 32 inter se collatis discimus, necdum Galerius Maxentium, eademque opera tres alios, vocitari omnes Imperatoris nomine jusserat, cum jam Maxentii potestas, ut ut novissime Augusteam Herculio patri reddidisset, Augusteam illam sui patris excedebat; qui non proinde merus erat Caesar, quando eam Herculio restitueret, sed Augustus, ac quodammodo etiam plusquam Augustus.

[Col. 0752A] Totam itaque historiae nostrae seriem evidenter turbat Toinardus, liceat dicere, dum ex eo quod infra legimus, et oderat (Galerius Maximianus) hominem, et tres Caesares, computato Maxentio, facere non poterat, colligit, Maxentium nil aliud factum fuisse a memoratis militibus, quam Caesarem. Neque enim attingit noster vel tantillulum iis verbis, quo potestatis genere donatus fuerit Romae Maxentius in illa Praetorianorum seditione: sed quid Galerio ad primum de illorum facto nuntium in mente venerit, et nequiverit tamen duabus de causis a seipso impetrare, ut aggrederetur vel faceret.

Ante omnia ergo, quoniam rem integram ordine recitare operae pretium est, pauci illi milites, qui Romae in castris relicti, et opportunitatem nacti, Maxentium purpura induerunt, non Caesarem, sed Augustum, cum ita induerent, fecerunt; disertusque est in eam rem Eutropius, libro X, his verbis: »Romae interea, Praetoriani, excitato tumultu, Maxentium Herculii filium, qui haud procul ab Urbe in via publica morabatur, [Col. 0752B] AUGUSTUM nuncupaverunt.« Neque pariter iidem Severo solam imperii sedem, sed imperium integrum pro virili abstulerunt. Paulo post vero, allato semel hujus rei nuntio ad Galerium, cogitavit Galerius, utrum qua jam ratione de Constantino, quem Constantius Augustum moriendo creaverat, fecerat ipse pro senioris Augusti jure merum Caesarem, facturus esset similiter merum Caesarem de Maxentio, quem memorati milites Augustum constituerant. Sed istud tandem consilii post quam plus minus animo agitasset, duplici de causa repudiavit. Una, quoniam Maxentium valde oderat, nec, prae eo odio, impetrare a se poterat, ut vel illum Caesarem nuncuparet. Altera autem, quoniam praeterea per venerandam Diocletiani dispositionem capite 18, laudatam, tres simul Caesares nequibant esse in republica. Quapropter sese alio convertens, Severum arcessivit, et hortatus ad recipiendum imperium, misit eum cum Maximiani Herculii exercitu ad expugnandum Maxentium, ut ab omni [Col. 0752C] scilicet imperio Maxentius excluderetur. Ac denique cum post illam Severi adversus Maxentium expeditionem, non modo non expugnatus fuisset Maxentius, sed e contra plusquam duplicatae fuissent Maxentii copiae, periissetque Severus, et Maxentii etiam potestas ipsam Herculii Augusti potestatem recenter in pristinum locum restituti superaret, tunc temporis, inquam Galerius, qui simplicem Caesaris appellationem tantae potentiae homini tribuere velle, nec satis Maxentio, nec sibi ipsi sat tutum fore judicabat, et qui insuper omnem summi imperii spem Maximino Daiae volebat adimere, se Liciniumque Augustos, Maxentium vero et Constantinum filios Augustorum, Caesarum nomen de medio tollendo, nuncupavit; concesso tamen iisdem non multo post ipso quoque Imperatoris titulo, ea occasione, quae in fine hujus capitis memoratur.

Maxentium Romae factum imperatorem. Maxentius, ut ex Lactantio, capite 46 (imo 44), liquet, 6 kalendas Novembris, id est, 27 Octobris, imperator [Col. 0752D] Romae appellatus est; et teste eodem Lactantio, capite 46 (potius, 26 et 25), Galerius Maxentium imperatorem dictum non accepit, nisi postquam Severum Augustum et Constantinum Caesarem appellavit. PAGIUS, ad an. Ch. 306, num. 11.

Cum statuisset. Galerius nempe Maximianus. Quorum nominum prius a Gallica Parisiensi versione, posterius vero ab Anglica suppletum.

Orbem terrae devorare. Figuratarum locutionum , quam feliciter tralatio novissime laudata explicuit in hunc modum: totius imperii opes exhaurire; to exhaust the wealth of the whole Empire. Possit et hic Ciceronis locus pro Domo sua vice commentarii esse: »Non enim arbitror, cum post meum discessum omnium locupletum fortunas, omnium provinciarum fructus, et tetrarcharum ac Regum bona spe et avaritia devorasses,« etc.

Prosilivit. Ms. liber, prosiluit; ut quidem ex prima [Col. 0753A] Baluzii editione, quam reliqui postea editores secuti sunt, colligere est. Vellemque sane id praeteritum secundae viri clarissimi curae non mutassent. Quorsum enim, cum prosiluit haud minus in usu fuerit apud Latinos, quam prosilivit? Livius, libro VIII Belli Punici: »Asdrubal clamore equitum excitatus . . . ex tabernaculo prosiluit.« Idem alibi: »Prope attonitus miraculo Rex cum a sede prosiluisset.« Atque ante illum Virgilius, libro V Aeneidos:

. . . . . . finibus omnes,
Haud mora, PROSILUERE suis.
Quid? quod si prosiluit nequivisset servari, mutandum credo, potius fuisset in prosiliit, quod infra tibi capite 30, occurret, quam in prosilivit. Sed, uti jam dixi, veteris membranae lectio proba est; habuitque verbum prosilio tria simul praeterita, prosilui, prosilivi, et prosilii. Confer dicenda capitibus 30 et 49.

Ab hac captivitate. Id est, ab hoc tributo, si Maucroixii versionem [(1) 1Kb] , vel ab hac indictione, si anglicam [(2) 1Kb] [Col. 0753B] sequi voluerimus. Neque certe negandum, quin apud undecimi et duodecimi saeculi scriptores, captiones et capturae talia indigitent. Sed praeter quam quod hae voces aetatis infimae sunt, differunt etiam plurimum a vocabulo captivitatis. Quare nunc quidem longe praestiterit, meo judicio, per captivitatem, captivitatis signum vel notam intelligere. Non quod revera captivus esset populus Romanus, sed quod ut captivus tractaretur a Galerio, noster supra, capite 23, de iisdem censibus, atque aperte quae nunc de hujus loci sententia dicimus, in antecessum firmans: »Census, ait, in provincias et civitates semel missus, censitoribus ubique diffusis et omnia exagitantibus, hostilis tumultus et captivitatis horrendae species erant.« Possit autem, si in istis, »ad hanc usque prosilivit insaniam, ut ab hac captivitate ne populum quidem Romanum fieri vellet immunem,« captivitatem recte de captivitatis nota vel signo accipimus, aliquid inde lucis loco Pauli ad Corinthios accedere, ubi vulgo [Col. 0753C] interpretes pro potestatis indicio sumunt. Comma est, (I Cor., XI, 10.)

Eodem fere tempore castra quoque sustulerat. Locus varie acceptus a doctis.

Id est, numerum militum praetorianorum valde imminuerat. Maucroixii versio, cujus verba sunt: En même temps il avait extrêmement affaibli le nombre des soldats prétoriens.

Hoc est, aliquot privilegia praetorianis cohortibus ademerat. Tralatio anglica, ut ex his patet: »He had also at the same time made an attempt upon some of the priviledges of the pretorian bands.«

Sustulerat. Malim, transtulerat. GAL.---Castra . . . praetoria sustulerat. Id est, ex parte. Neque enim eos penitus dicendus sustulisse a quibus factus est imperator. Siquidem secundum Zozimum, , , . [Col. 0753D] Edit Oxon. et Cant. Quibuscum faciunt Baluzius et Cuperus.

Mea symbola est, omnia planissima fore, si pro Eodem fere tempore, etc. alio tantum ordine legerimus, Eodem tempore castra quoque praetoria fere sustulerat. Ita autem faciendum esse suadent primo quae proxime sequuntur: Milites pauci qui Romae in castris relicti erant. Nam si revera pauci milites relicti Romae fuerant in castris, fere ergo castra praetoria sustulerat Galerius, quae nostra lectio est: non vero prorsus sustulerat, quod recepta vocum dispositio innuit. Et deinde, cum constet, nequaquam nostrum [Col. 0754A] numero multitudinis scripsisse in antecedentibus, Cujus motus hae fuerunt causa, sed singulari numero, Cujus motus haec fuit causae, praestat certe duas res, e quibus seditio, qua de agitur, nata est, eodem praecise tempore accidisse, quia ita melius quasi unica fuerit causa illius motus, quam si diversis temporibus evenerint. Quare ob id quoque legendum potius censeam, Eodem tempore, etc., quam Eodem fere tempore.

Nancti. Ita quoque prima Baluzii editio. Caeterae, nacti. Vide omnino quae de ea re observantur supra Columbo.

Occisis quibusdam judicibus. Inter quos Abellium interfecit . Edit. Oxon et Cant. Idque quod addunt, ex Zozimo.

Quibusdam judicibus. Judices hi non erant ordinarii et civiles, sed domestici principum et militares, de quibus supra capite 22. »Judices militares, humanitatis litterarum rudes, sine assessoribus, in provincias missi.« Fit et eorumdem mentio, cap. XVII, ubi [Col. 0754B] de morbo agitur Diocletiani. TOLLIUS.

Qui erat concitatus. Id est, interpretante Maucroixio, qui jam contra Galerium male animatus erat; et secundum versionem anglicam, qui erat valde irritatus. Ego vero explicare malim, quem eo ipso tempore videre erat concitatum turbasque facientem; ob illos nempe Censitores, quos audiverat ordinari, ut Romam missi describerent plebem. Gallice, loquendique modo non minus proprio quam brevi, soulevé.

Maxentium purpuram induerant. Emendasse videtur, Maxentium purpura induerant. GALEUS.

Turbatus est, etc. Galerius nempe, secundum Maucroixium. Maximianus scilicet, secundum tralationem anglicam. Utrumque conjungit merito Baluzius.

Nec tamen nimium territus. Locutio sic satis notanda, sed cujus vim forsan nulli melius hodie senserint, quam Galli, quibus (etsi, quod miror, aliter verterit Maucroixius), familiarissimum est totidem verbis dicere, et toutefois pas trop épouvanté. Usurpamus [Col. 0754C] autem proprie, quando quis, uti hic, mediocriter turbatur, nec ineptus redditur animus ad dispiciendum quid opus sit facto. Similique dicendi genere noster infra, capite 40, non nimis Augustae proxima: ubi vide notas.

Hominem. Pro quo Maxentium in sua versione posuit commentarii vice Maucroixius.

Et tres Caesares facere non poterat. Id est, et praeterea Constantino Maximinoque Daiae, quos jam ambos, licet diversissima mente, Caesares fecerat, tertium; evehendo extra ordinem Maxentium ad ejusdem Caesareae dignitatis apicem, addere non sinebat dispositio, de qua loquuntur supra Baluzius et Cuperus.

Semel fecisse quod voluit. Quando scilicet Constantinum Caesarem fecit invitus: quae Maucroixii interpretatio.

Hortatur ad recipiendum imperium. Suum scilicet. Est enim hic recipere, non rem, quae tibi demum detur, accipere, quod anglica versio suggerit, sed rem, [Col. 0754D] quam jam ante habueris, recuperare, sicut optime transtulit Maucroixius, et docte tibi explicabit amplissimus Cuperus. Vellem tamen, ne quid dissimulem, Maucroixii tralatio, quae simpliciter est: il l'exhorte à recouvrer l'empire (hortatur ad recuperandum imperium), possessivo nomine auctor esset; il l'exhorte à recouvrer son empire hortatur ad recuperandum suum imperium), ne videatur nempe innuere Severum fuisse seniorem Augustum; quod certe non erat.

Mittit eum cum exercitu Maximiani. Herculii nimirum, seu senioris, quod postremum lucis causa supplevit Maucroixius in sua versione; neque id quidem, ut mox patebit, incassum, monente pariter ad sequentium intelligentiam anglica, eumdem Maximianum fuisse Maxentii patrem. Sed is porro Maxentius, ut proxima ostendent, nesciebat quid contra se Galerius Maximianus moliretur, quanto ita Severus ab [Col. 0755A] illo ad sese expugnandum cum patris sui Maximiani Herculii exercitu missus est.

Maxentius tanti facinoris sibi conscius. Hoc est, sumptae sine senioris Augusti consilio purpurae, usurpatique simul Italiae imperii, quod Galerius Severo cum Occidente cesserat.

Licet jure haereditatis paterno milites traducere ad se posset. Sensus est, licet sibi minime impossibile videretur paternos milites, siquidem a Severo contra se adducerentur, in suas partes haereditatis jure traducere. Sunt autem paterni illi milites iidem, qui paucis ante versibus exercitus Maximiani vocabantur.

Maximianus socer. Hoc est, Galerius; quod et maluit Maucroixius, illustrandae narrationis gratia, suppressis auctoris verbis, ponere.

Quaerebat quatenus. De vi hujus adverbii Columbum consule.

Se a periculo impendente muniret. Hanc phrasim idem vir doctus ibidemque loci, variis tuetur exemplis.

[Col. 0755B] Patri suo. Seniori nempe Maximiano, sicut additum a Maucroixio in sua tralatione.

Post depositum imperium in campania moranti. , inquit Zozimus, . Quae ita conciliat Baluzius, secessisse quidem Herculium in Lucanium cum imperium deposuerat, sed tum cum ista agebantur, in Campaniam venisse. Edit. Oxon. et Cant.---Neque sane aliter Baluzius. Sed vero hujus loci verbis, quomodo hactenus sumpta sunt, longe aliud significari, res ipsa, et ambae clarissimorum Interpretum versiones perspicue ostendunt. Gallica: Il envoie présenter la pourpre à son père, le vieux Maximien qui, après son abdication, faisait son séjour dans la campagne. Anglica autem: So he sent the purple to his father, who had lived in Campania ever since his resignation of the Empire.. Quid si igitur in eo loco, ut alicubi apud Ciceronem, post, sequente commate, atque alibi aliter [Col. 0755C] mille locis, postea valeat? et in nostro rursum, Ciceronis imitatione, qui, Ego morabor te pro Ego te expectabo, in epistolis ad Atticum usurpavit, depositum imperium in Campania moranti, pro expectanti, dictum fuerit? Tunc profecto nulla magis videbitur superesse difficultas, quam si planissime haberemus: Patri suo postea, depositum imperium in Campania expectanti, etc. In quam scilicet Herculius, audito semel quo pacto Romae filium suum Maxentium praetoriani Augustum nuncupassent, summa quidem celeritate, nec sine magna spe recuperandi imperii advolaverit e Lucania, ubi jam inde a deposita ingratis purpura privatus consenescebat: sed ita tamen, ut intra Campaniae limites sese tamdiu tenere voluerit, donec utrum sibi filius resumendae purpurae potestatem faceret, rescivisset. Juvatque admodum, quamvis singula minus distincte recitet, Eutropius, his verbis: »Romae interea Praetoriani, excitato tumultu, Maxentium Herculii filium, qui haud procul ab urbe in via publica morabatur, Augustum nuncupaverunt. Quo [Col. 0755D] nuntio Maximianus Herculius ad spem erectus resumendi fastigii, quod invitus amiserat, Romam advolavit e Lucania, quam sedem privatus elegerat, in agris amoenissimis consenescens.« Placet itaque, quo sic desinam, haec distinctio: »Patri suo post depositum imperium in Campania moranti, purpuram mittit.« Neque ista Ciceronis dissimilis est: Hora post, Antiochum Gabinium nescio quem, etc. condemnarunt.«

Bis Augustum nominat. Explicat hanc locutionem Toinardus suo loco.

Et qui deposuerat invitus. Purpuram scilicet, , eoque propiore. Praecessit enim et imperium, quod aeque bene ratio latinitatis pateretur subaudiri. Sed remotius est.---Et qui. Lego, et quia. GALE.

Libenter arripuit. Eamdem nempe purpuram. Qua de re multo plura Baluz.

[Col. 0756A] Severus interim vadit. Vadere nonnunquam de hostibus qui armati, praeliandique animo, procedunt, dicitur. Virgilius, Aen. II:

Spoliis se quisque recentibus armat.
Vadimus immixti Danais, haud numine nostro,
Multaque per caecam congressi praelia noctem
Congerimus;
et Livius pariter, libro III: »vadunt igitur in praelium ab sua parte omissum, et locum ex quo cesserant repetunt; momentoque non restituta modo pugna, sed inclinatur etiam Sabinis cornu.« Imo quandoque etiam usupatum videas de illis, qui sese huc aut illuc, jam praeliantes, conferunt, Ennius, lib. VIII, Annal. versibus supra laudatis:

Non ex jure manu consertum, sed mage ferro
Rem repetunt, regnumque petunt:
   Vadunt solida vi;
nec dissimili ratione Livius, libro XXVI: »Cum inopinato [Col. 0756B] in castra Romana Numidae Hispanique cum elephantis irrupissent, elephanti, per media castra vadentes, stragem tabernaculorum ingenti sonitu ac fuga abrumpentium vincula jumentorum facerent.« Quare omnino possis Columbi emendatione carere.

Et se contra quem venerant tradunt. Corrige, ei se contra quem, etc. GALE.---Ita quoque emendaveram, quia mire gaudet noster . Sed potuit etiam scripsisse, et se ei, vel illi, contra quem venerant tradunt; aliaque id genus.

Sed occur. jam resumpto imperio Maximianus. Senior nimirum; quod non male ambobus interpretibus supplendum visum est.---Currenti anno (306), Maximianus Herculius, qui post depositum Imperium in Lucania morabatur, a Maxentio filio, dum is in Campania esset, Romam vocatus est, ab eoque iterum Augustus nuncupatus, ut jam ex Lactantii capite 26, diximus: quod praesenti anno factum, non tantum ex laudato Lactantii capite, sed etiam ex ejus consulatu [Col. 0756C] ordinario anno sequenti (307), juxta primam consulatuum Caesareorum regulam assumpto colligitur. PAGIUS, in Crit. Baron. ad An. Ch. 306, num. 13.

Cujus adventu Ravennam confugit. Zozimus ait, occisum fuisse ad Tres Tabernas, ut captus fuerit Ravennae. GALE.

Maximiano. Illi nempe, qui mox initio capitis 27, nominabitur simpliciter Herculius, et ita simul ab alio Maximiano distinguetur. Locus est, Herculius vero cum Maximiani nosset insaniam. Judicet hinc obiter aequus lector, quam multis locis hic libellus sit non subobscurus tantum, sed obscurus, quamque satius auctori nobisque fuisset Herculium ubique, verbi gratia, Herculium, et Galerium pariter ubique Galerium nominasse.

Vestemque et purpuram eidem, a quo acceperat reddidit. Locus non una de causa notabilis. Nam quod primo supra vidimus, Severum missum fuisse a Galerio ad Herculium Maximianum, ut eum Herculius purpura indueret (sunt enim senex Maximianus capitis [Col. 0756D] 18, et Herculius Maximianus idem homo), id hinc discimus fuisse factum, adeoque Severum ab Herculio purpuram accepisse. Et, quod jam secundum praecipuumque est, Severus qui ita purpuram ab Herculio acceperat, nonnisi Caesar factus fuerat, cum illam acciperet. Sed quando eamdem Herculio reddebat, recenter factus erat Augustus a Galerio, ut in fine capitis 25, traditum. Nec videtur proinde Augustorum purpura diversa a purpura Caesarum, cum quam Severus ut Caesareae potestatis insigne ab Herculio habuerat, eamdem, jam Augustus factus, Herculio a quo habuerat, reddiderit. Addo, quod eodem pertinet, Diocletianum, capite 19, cum se purpura, quam hactenus ut Augustus et senior Augustus induerat, exueret, velletque simul convocatae militum concioni hominem, quem una cum Severo novum Caesarem pronuntiare tantum non desinebat, tradita in eorum oculis purpura notum facere, haud diversam [Col. 0757A] ab illa, qua se exuit, Maximino Daiae injecisse, sed eamdem: »Huic purpuram Diocletianus injecit suam, qua se exuit, et Diocles iterum factus est.« Nescimus porro, an ita quod satis sit ad amplissimi Cuperi quaestionem superius memoratam responderimus. Sed vix certe quae nunc a nobis observata sunt, praetermitti poterant; nec quidquam meminimus in contrarium, quod valeat praeponderare.

Vestemque et purpuram. Quaerit supra Columb. an sit . Idque negat, credens potius interiorem et exteriorem vestem intelligi. Ego contra esse existimo, eamque unice vestem significari, quae simul fuerit purpurea, et exterior, ob haec nimirum auctoris nostri verba secum collata:

Senex Maximianus . . . ut posset (Constantinum) fallere, deponit regiam vestem, cap. 29.

Senex Maximianus . . . cum jam Constantinum aestimaret intrasse fines Barbarorum, repente purpuram sumit, eodem capite in sequent.

Sed nec manifeste alia mens fuit doctissimis interpretibus; [Col. 0757B] quorum Gallicus vestemque et purpuram simpliciter verterit, la pourpre, ad verbum purpuram: anglicus vero the imperial purple; imperatoriam purpuram, in hoc etiam confirmante palam ultimo, quae nos modo de indiscreta Caesarum imperatorumque purpura diximus, quod imperatoriam vocaverit eam purpuram, quam Severus, cum ab Herculio Caesar fieret, accepit: and gave back the imperial purple to him from whom he had received it. Celebre autem figurae, quam hic laudamus, exemplum est, si quis aliquod requirat, Virgilianum illud:

. . . Laticis, qualem pateris libamus et auro,

pro pateris aureis, inquit Servius; atque alibi:

Victori velatum auro vittisque juvencum,
pro vittis itidem aureis. Necnon in Actibus apostolicis, ex meliori doctorum sententia, , id est, vertente inter alios Beza, cum tauros vittatos, seu coronatos, ad [Col. 0757C] vestibula adduxisset.

Quo facto, nihil aliud, etc. Praestat sine dubio cum Aboensi editione, et ambabus rursum versionibus, distinctionem tollere post facto, atque uno spiritu legere in hunc modum: Quo facto nihil aliud impetravit, nisi bonam mortem. Cette lâcheté ne put lui obtenir qu'une douce mort. MAUCROIX.---But all that he could obtain by this submission, was a gentle death. Tralatio anglica.

Bonam. Id est, lenem, ut modo Maucroixius: quod et proxime sequentia confirmant, leniter mori coactus est.

Nam venis et incisis. Fractis laqueo cervicibus, secundum Zozimum. Edit. Oxon., et Cant.

Ei. Malim sibi. GALE.

Leniter mori coactus est. Anno scilicet Christi 307. PAGIUS, ad An. Ch. 306, num. 10, in fine.

Ab hoc capite suos persequi. Lego, ab hoc coepit suos persequi. Cum antea scilicet saeviisset in solos Christianos. BOHERELLUS.

[Col. 0757D] Ab hoc capite suos persequi. Vitio hujus mendosissimi loci facile remedebimur, si cum Nicolao Heinsio legamus: Ab hoc coepit suos persequi. Ab hoc, est post hoc. In capite, pro coepit, ut multi scribebant, peccatum est litterarum, transpositione. GRAEVIUS.---Ab hoc capite suos persequi. Adde coeperunt. Sed forte plura exciderunt. TOLLIUS.---Ibi est hiatus. ALLIX.



CAPUT XXVII.

Herculius vero cum Maximiani nosset insaniam. Perioche in speciem perspicua, sed inde vere obscura, quod is primum, de quo nunc agitur, Maximianus, alius plane sit ab eo, qui hoc nomine indigitabatur in proxime praecedentibus. Tum, quod idem ille antecedentium Maximianus vocetur jam inopinanter Herculius. Huicque adeo obscuritati mederi volentes clarissimi Maucroixius et Burnetus, verterunt, ille quidem tamquam nostri verba sint: »Senex vero Maximianus [Col. 0758A] cum Galerii nosset insaniam. (Le vieux Maximien, qui connaissait la fureur de Galérius.) Hic autem, ac si recepta lectio esset: »Senior vero Maximianus cum junioris Maximiani nosset insaniam.« (But Maximian the elder knew well the madness of Maximian te younger.)

Adjuncto Maximino. Editio Oxon anni 1680, p. 108, in Emendationibus, quae serius occurerant. Vulgatam scripturam secutus est Maucroixius in sua versione, correctionem Burnetus. Vide tu, quid Toinardo de utraque lectione pronuntietur supra in Notis ad hunc locum, et ad caput 18.

Duplicatis copiis. Pro quo duplicatis viribus simillimo sensu reperies in fine capitis 46.

Quibus resisti nullo modo posset. Cum puncto et commate. GALE.---Emendandum puto: Quibus cum resisti, etc. BOHERELLUS.---Placet admodum. Nisi quod potuit etiam noster scribere: »Quibus resisti nullo modo posset: urbeque munita, vel et urbe munita; « adeo ut copula absorpta sit a praecedente voce. [Col. 0758B] Sed ultimam, scio, legendi rationem teretes aures minus amabunt.

Urbe munita, et rebus coeptis inimicis diligenter instruens. Hic mendum cubat. ALLIX.---Locus depravatus, quique vix aliter videtur in integrum restitui posse, quam si legatur: Urbe munita, et rebus coeptis in itinere diligenter instans, vel insistens. Edit. Ox. et Cant.---Locus contaminatissimus. Qui purgari possit, incertum est. Heinsius conjiciebat: Urbe munita, et se super ceptis inimicis diligenter instruens; hoc est, diligenter rimans et inquirens quid consilii caperent inimici. GRAEVIUS.---Emenda: »Urbe munita, et rebus necessariis non minus diligenter instructa:« aut, si hoc non placet, »Et recentibus copiis non minus diligenter instructa. TOLLIUS.---Corrigo: »Urbe munita, et praeceptis amicos diligenter instruens;« sive, »Et rebus contra inimicos diligenter instans, vel insistens. GALE.«---Malim ego: Urbe munita, et rebus aptis inimicis diligenter instruens; modo non [Col. 0758C] res aptae inimicae, sed res aptae inimicis intelligantur, id est, aptae ad arcendos et propulsandos a muris inimicos; des choses propres pour des ennemis, inquiunt quotidie Galli ad verbum, qualia olim erant scorpiones, catapultae, et reliqua id genus. Hirtius lib. V: »Scorpionum, catapultarum, caeterorumque telorum, quae ad defendendum solent parari, magnam copiam habebat.«

Suae minoris filiae nuptiis. Maucroixii versio, seu verius paraphrasis est: par le mariage de sa fille Fausta; suae Filiae Faustae nuptiis. Recte. Confer Baluzium, ac Toinardum insuper ad hunc locum.

Ille interea. Galerius. MAUCROIX.---Maximianus alter. Tralatio anglica.

Ad urbem accedit. Romam scilicet, quod non immerito interpretes e sequentibus, et communi latinitatis usu, simpliciter et rotunde in suis versionibus posuerunt.

Ad circumsedenda moenia. Malebat, credo, vir doctus, cujus nomen, propter rei incertum, tacebo: Ad circumdanda moenia. Sed nulla mutatione opus est. [Col. 0758D] Mutinam circumsedere, Coloniam circumsedere, oppidum circumsedere, aut, ut nonnulli codices habent circumsidere, aliaque id genus, Ciceroni familiaria sunt in Philippicis, et alibi, pro obsidere, et similibus.

Aestimaretque illam. Virgilius Eclog. 1:

Illam ego huic nostrae similem, Meliboee, putavi,
Stultus ego, huic nostrae similem, etc.
TOLLIUS.

Socer generum oppugnaret. Id est, Galerius Maximianus Maxentium; quod vel haec capitis 26 ostendere possint: »Maxentius tanti facinoris sibi conscius . . . cogitans . . . fieri posse, ut Maximianus socer . . . ipse cum suo exercitu ad se oppugnandum veniret.« Adjice tamen quae ex Tristano memorat amplissimus Cuperus.

Et quod Romani milites, Romam translatis signis. Editio Aboensis, mutata, meo judicio, distinctione optima [Col. 0759A] in pessimam: Et quod Romani milites, Romam translatis signis, imperium reliquerunt.

Imperium reliquerunt. Galerii nimirum quod Maucroixio non supervacaneum visum est explicare: Se révoltèrent contre Galérius.

Dimissisque animis. Praestiterit demissisque legere. BOHERELLUS, item GALE, a quibus nec diversus abit Columbus.---Tam dimissis quam demissis, hic legi et commode exponi potest. Sed prius melius. Dimittere animos, id est, omittere et abjicere superbiam. Dejicere animum potius quam animos dicitur. TOLLIUS.--- Dimissisque animis. Nihil verius Columbi correctione, Demissisque animis. Nam quam demisso animo provolutus fuerit ad genua militum, sequentia docent. Dimittere animum quid sit, Latium ignorat. GRAEVIUS.

Donec promissis ingentibus flexit animos eorum. Haec ex secundis curis Baluzii. Prima namque editio, quam et caeterae postea imitatae sunt, manuscripti codicis lectionem ad hunc modum in auctoris verbis repraesentaverat: Donec promissis ingentibus felix animus, [Col. 0759B] quorum. Unde natae sequentes Eruditorum notulae, aut illustrationes.

Felix animus, quorum. Hic mendum latet. ALLIX.---Facilis emendatio: Flexit animos eorum. Edit. Oxon. et Cant.---Enfin la grandeur de ses promesses en toucha quelques uns. MAUCROIX.---Ex cujus proinde conjectura scriptum olim: Donec promissis ingentibus flexit animos quorumdam vel aliquorum. Adde Baluzium, Columbum, et Toinardum.

Si cum paucis. Variant hic interpretes, quorum alter de paucis equitibus, alter vero de parva militum manu accepit. Si on eût envoyé de la cavalerie après lui. MAUCROIX.---If he had been pursued by ever so small a body. Versio anglica.

Utensilia. Res ad victum necessarias. Edit. Oxon. et Cant. similiterque interpretes.---Utensilia sunt cibaria, copiae necessariae victui, Tacitus I Annal. 70, Pernoctavere sine utensilibus, sine igne. Vide quae ibi notavit vir summus, Joannes Fridericus Gronovius. [Col. 0759C] GRAEVIUS.---Utensilia. Notabilis hujus hic vocis notio. TOLLIUS.

Quo pestiferum. Lege: Qua pestiferum. TOLLIUS.

Mulieres corruptae. Nempe vi, quomodo in praecedentibus: »Dedit militibus potestatem, ut dispersi quam latissime diriperent omnia, vel corrumperent.« Sequitur mox synonyma voce de virginibus: virgines violatae; ut non proinde perpetua sit differentia, quam capite 8, occurrere posse credidimus et firmavimus inter corrumpere et violare in consimili argumento. Women were forced, versio anglica; quod non nisi de mulieribus vi corruptis, seu violatis in usu est.

Extorti parentes et mariti, ut filias, ut conjuges, ut opes suas proderent. Extorqueri vulgo, non de personis, sed de rebus usurpatur: torqueri vero de personis; ut, uno verbo, res communiter extorqueantur, personae torqueantur. Priori pacto, extorquere pecuniam, extorquere talenta Attica 50, extorquere ferrum, extorquere auxilium, apud Ciceronem cum quam plurimis aliis ejusmodi locutionibus occurrunt. Posteriori [Col. 0759D] vero, noster supra capite 14: Judices universi, omnes denique, qui erant in palatio magistri, data potestate, torquebant; et paulo post rursum: Nihil usquam reperiebatur, quippe cum familiam Caesaris nemo torqueret. Item capite 21: Torquebantur ab eo non modo Decuriones, sed Primores etiam civitatum; et pariter capite 23: Si omnia defecerant, ipsi contra se torquebantur. Quare vel nunc compositum extorti pro simplici torti eadem ratione habeamus, necesse est, qua Latinis territus et exterritus, pavidus et expavidus, caeteraque hujus generis promiscue fere adhibentur. Vel sensus est, parentes et maritos adeo in illa occasione tortos fuisse, ut ab eis tandem, ubi loci filias, conjuges, opes abscondissent, Galeriani milites extorserint: dicente nimirum haud dissimili sententia Cicerone in Tusculanis: Quoniam extorsisti, ut faterer. Eligant docti quod maluerint.

Hoc modo se ad suas sedes recepit. C'est ainsi que [Col. 0760A] Galérius regagna les terres de son obéissance. MAUCROIX.---Hoc modo se Galerius ad ditionis suae terras recepit.

Hostiliter universa vexasset. Vera est ergo Vorstii ad Sulpicium Severum, primis Christianorum persecutionibus vexationum nomen in Historiae Sacrae limine tribuentem, annotatio: »Vexare, ut Asconius docet, ingentis calamitatis usum significat. Et passim auctores id verbi jungunt talibus, quae ingentem calamitatem utique significant, scribuntque vexare et perdere, diripere et vexare, populari et vexare, vexare et spoliare.« Nam et hic hostiliter universa vexare habemus; minusque adeo necessaria emendatio, quam proponit supra Baluzius.

Cujus titulum immutari volebat. Eumdem ibidemque vide.

Sed Daciscum. Quippe qui ipse Dacia oriundus fuerit. Edit. Oxon. anni 1580. Item Oxon. anni 1684 et Cantab. anni 1685. Nisi quod hae duae legi insuper jubeant, Dacicum.---Daciscum. Alii legunt, Dacicum. [Col. 0760B] Sed vulgata lectio illa Severi apud Hist. Aug. Scriptorem in Maximinio defendi potest: Thraciscum eum compellantis. TOLLIUS.



CAPUT XXVIII.

Post hujus fugam. Id est, Postquam ita reliquisset Italiam Galerius Maximianus, ut ex variis, quas eruditi in hunc locum contulerunt, curis colligere est.---After that he had left Italy in this manner, versio anglica.---Après la fuite de Galérius. MAUCROIX.---Hujus. Nempe Galerii Maximiani. PAGIUS.

Maximianus alter. Is ergo, de quo supra capite 8: Quid . . . . Maximianus, qui est dictus Herculius? quique alibi toties senex Maximianus in hoc libello vocitatur, imo hoc ipso loco in Maucroixii versione.

E Gallia recepisset. In Italiam nempe, unde se contra paulo ante in Galliam receperat. Cap. ult. Et ab urbe Roma tanquam Superbus alter exactus est.

Habebat imperium commune cum filio. Nempe Maxentio. [Col. 0760C] PAGIUS. Idque secundum tralationem anglicam, in that part of the empire; hoc est, in ea imperii parte, quam eadem versio paulo ante Italiam nuncupabat, et in quam noster hujus capitis initio tacite posuit Maximianum Herculium sese e Gallia recepisse, id est, rediisse.

Quippe cum prior et major filii potestas. Subintelligi potest esset: commodius autem, et ad perspicuitatem aptius addi. TOLLIUS.---Quippe cum. Corrigo, quippe quod. GALE.---Mea conjectura est, emendandum esse, quippe tum, ut hoc temporis adverbio Cecilius noster significaverit, fuisse olim cum Maxentii potestas, quae post redditum suo patri Herculio imperium prior et major erat sui patris potestate, non ejusmodi esset, sed inferior et minor.

Qui etiam patri reddiderat imperium. Accipio quasi noster scripserit, quam adeo exerens, vel, qua etiam usus imperium patri reddiderat, illumque bis Augustum nominaverat. Pro etiam, editio Aboensis seu casu, seu cujusvis consilio, divisim habet, et jam. Mallem, [Col. 0760D] si quid foret immutandum, legere qua pro qui, hoc pacto, qua etiam (subaudi potestate) patri reddiderat imperium. Neque aliter forte fuerat auctoris manus.

Ut sibi sua vindicaret. Hoc est, si Maucroixii versionem paulo liberius interpretemur, ut quae sua fuerant, sibi vindicaret, et reciperet: ad verbum autem ut antiquam suam haereditatem recuperaret: De se mettre en possession de son ancien héritage; quod mihi vel ob hunc Victoris locum, jam plus semel allatum, valde blanditur, quasi partito imperio, cuncta quae trans Alpes Galliae sunt, Constantino commissa. Africa Italiaque Herculio.

Quia milites erant, etc. Ex veteri Herculii exercitu, quos in suas partes facile se pertracturum existimavit. Edit. Ox. et Cant.---Rectius sine dubio, amplissimi Cuperi imitatione, legeris, quia sui milites erant, qui Severum reliquerant, hoc sensu: quoniam eam [Col. 0761A] partem Maxentianorum militum, quae paulo ab imperatore Severo, sublatis signis, desciverat, et sese Maxentio, contra quem venerant, tradiderat, Herculius suam proprie esse reputabat, non filii Maxentii: adeo ut admodum verisimile esset illos qui, quoniam olim patris fuerant, ad filium, relicto Severo, defecerant, defecturos pariter a filio ad patrem, quamprimum daretur occasio.

Ad filium. Ad Maxentium. Maucroixii versio.

Illum principem calamitatum. Id est, anglicae versioni: The chief occasion of all the calamities, etc. praecipuam occasionem omnium calamitatum. Maucroixio auctor et princeps non diversa hoc loco sonabant, qui ita nempe verterit, ac si posterius vocabulum hinc prorsus abesset: l'ayant appelé l'auteur des calamités publiques, il lui arrache la pourpre. Certum est non multum differre, si modo differant. Colligo ex istis Ciceronis locutionibus: Princeps belli, princeps necis, princeps atque architectus sceleris; similiterque ex ista Caesaris: princeps sceleris, et concitator [Col. 0761B] belli: in quibus haud tantum optimo sensu auctor pro princeps possit ubique substitui, sed in quibus praeterea videas sceleris principem et sceleris architectum synonyma esse, item, principem belli et concitatorem belli.

Diripuit, etc. Propter quod seditionem et convitia militum tulit. Eutr. libro X. Edit. Oxon. et Cant.

Purpuram. The imperial purple. Versio anglica, hoc est, imperatoriam purpuram; quod optime quidem convenit cum initio capitis XXVI: Subito illi alius terror adlatus est, generum ipsius Maxentium Romae factum imperatorem: sed non ideo labefactant quae superius, auctorem nostrum cum seipso conferentes, collegimus.

Exsutus. Ita quoque editio Aboensis. Caeterae, Exutus. Neque aliter supra in fine capitis 4, exutus ac nudus.---Lege, Exutus. ALLIX.

Senex. Deest importune ista vox in editione Aboana, quod propter illos moneo, qui ea utuntur.

[Col. 0761C] Tanquam Superbus alter. Scilicet Tarquinius, Romanorum rex ultimus. PAGIUS.---Comme un autre Tarquin. MAUCROIX.---Hoc est, tanquam alter Tarquinius. As Tarquin the Proud. Versio Anglica: id est, tanquam Tarquinius Superbus.

Superbus. Editio Aboensis, Superbus, cum majuscula littera ab initio: quo etiam modo rescribi volebat Galeus.

Exactus est. Delendum hic verbum substantivum, utpote inficetum, et abundans. TOLLIUS.---Imo servandum esse, neque ullum ipsi vitium inesse, quae jam dicam, perspicue, credo, ostendent.



CAPUT XXIX.

Rediens rursus in Gallias. An. scilicet 307, circa mensem Augustum, ut ex libello de praefectis Urbis, a Cuspiniano primum et Onuphrio, tum a Bucherio in lucem edito, intelligitur. PAGIUS.

Ubi aliquantulum moratus est, profectus ad hostem, etc. Elegantius verbum substantivum post profectus [Col. 0761D] inferatur. TOLLIUS.---Vel cum supplemento alterius est legere oportet, ubi aliquantulum moratus est, profectus est ad hostem: vel distinguendum, ubi aliquantulum moratus, est profectus, etc. BOHERELLUS.---Item, quod ad posteriorem distinctionem attinet. Ego, quin propter afferendas proxime rationes posterius priori longe praeferendum sit, nullus dubito.

Profectus ad hostem filii sui Maximianum. Id est, ad alterum Maximianum. Versio anglica.---Hoc est, ad Galerium in Pannoniam, uti transtulit Maucroixius. Omnia admitto. Agi enim cum de Galerio Maximiano (qui ab Herculio Maximiano diversus, vere inde alter Maximianus fuerit) tum de eodem degente tunc temporis Carnunti in Pannonia, et ad quem Herculius profectus sit et pervenerit e Zozimo atque aliis certissimum est. Quaero tantum, quomodo potuerit Herculius, redeundo, ut fecit, ex urbe Roma in Gallias, Carnuntum proficisci? Qui enim ex Urbe in Galliam [Col. 0762A] ibant, tergum prorsus obvertebant Carnunto; Herculiusque non se tantummodo in viam versus Gallias dedit, adeo ut cum Mediolanum, verbi gratia, pervenisset, susceptum iter deseruerit, ibique coeperit in Pannoniam tendere: sed rediit reapse in Gallias, quin et aliquandiu in Galliis post reditum fuit commoratus; nec nisi post eam commorationem ad Galerium filii sui hostem profectus est: »Rediens rursus in Gallias, ubi aliquantulum moratus est, profectus ad hostem filii sui Maximianum:« unde, vel si nolim, denuo rogandum, qui potuerit Herculius illo ipso tempore quo redibat ex Italia in Gallias, nec cessavit ad Gallias pergere, Carnuntum, Pannoniae oppidum, cui dorsum vertebat, proficisci?

Hanc difficultatem eruditorum nemo, non dicam solvit, sed ne quidem tetigit. Solvet vero facile, opinor, receptae interpunctionis mutatio, paulo altius repetita, in hunc modum. »Quorum (militum) ira et clamore perturbatus est senex impius, et ab urbe Roma, tamquam Superbus alter, exactus est rediens [Col. 0762B] rursus in Gallias, ubi aliquantulum moratus est, profectus ad hostem filii sui Maximianum.« Ita quippe Herculius concionem, in qua a Maxentii humeris purpuram deripuit, non in urbe Roma habuerit, sed extra urbem, et fortassis etiam procul ab urbe, et ad hoc vel illud Latii oppidum, Hernicorum puta territorii; »advocavit enim populum ac milites,« uti superius narratum. Idemque postea, ira et clamore militum de ipsius facto gravissime indignantium perturbatus, consilium subito ceperit in Gallias per urbem Romam revertendi. Mox autem, Roma ipsa, tamquam Superbus alter, fuerit exactus; idque, cum suum illud consilium exequeretur, hoc est, dum reapse in Gallias per urbem Romam rediret, ad quas deinde pervenerit, et a quibus denique, in illis aliquantisper moratus, contenderit in Pannoniam ad Galerium Maximianum filii sui hostem. Vides, ni admodum fallor, quam parvo labore non parva historiae series secum cohaereat; item, quomodo contra Tollii sententiam [Col. 0762C] est post exactus non ineptum sit et redundans; postremo, uti quoque nihil necesse sit alterum est post profectus supplere, sed tantum distinguere: »ubi aliquantulum moratus, est profectus, etc.«

De componendo Reipublicae statu. Locutio valde propria, sicut ante initio capitis 26 notavimus. Vide sis. Estque alias haec Sulpicii Severi quam simillima, paulo post rebus domi compositis. Locus integer, quo melius judices, sic habet: »Nec multo post Tirchac Rex Aethiopum regnum Assyriorum invadit. Quo nuntio Sennacherib ad sua tuenda conversus, fremens et clamitans victori sibi victoriam eripi, bellum omisit, missis ad Ezechiam litteris, cum verborum contumeliis denuntians se paulo post, rebus domi compositis, ad excidium Judeae mature rediturum.«

Cum eo disputaret. Non quo sensu vulgo disputandi sumitur, sed illo, quem ex Cicerone stabilitum supra videas in Cuperi Notis, et in Maucroixii Burnetique versionibus feliciter expressum hoc pacto: Sous prétexte de conférer avec lui des affaires de l'empire. [Col. 0762D] MAUCROIX.---He pretended that he went to concert with him, etc. tralatio anglica. Quae in utroque interprete latine sonant, quasi ut de imperii negotiis consilia conferrent et caperent.

Regnum ejus. Id est, ut optime versio anglica, eam imperii partem quae Galerio obtigerat: his share of the empire. Regnum enim proprie dictum non fuisse certum est. Sed, ut illis temporibus Imperatores et Caesares nonnunquam regis nomine donabantur, ita quoque regni appellatione eorum ditiones.

Exclusus a suo, quocumque venisset. Ex Aurelio Victore, quod nec noster capite 8 negabat imperii portio, quam Diocletianus administrandam Herculio commiserat, Italiae atque Africae limitibus continebatur. Sed nuspiam noster, postquam semel capite XXVI resumpti ab Herculio imperii mentionem fecit, vel tantillulum Africam ut Herculii regnum, aut ut regnum ad quod fuerit profectus, et a quo undique, [Col. 0763A] etsi suo, fuerit exclusus, nominavit, verum unice Italiam, quam sibi Herculius, ut suam, vindicare voluerit; tum Galliam, in quam bis fugerit. Quare non dubitamus, quin regnum, a quo nunc, quocumque venisset, exclusus fuisse dicitur, intelligere proprie oporteat de Italia: sive non alia pars prioris imperii reddita fuerit Herculio per filium, quod satis crediderim; sive simul reddita sit Africa, quod videtur supra praeferre amplissimus Cuperus, nec negaret forsitan Pagius, qui in Crit. Baron. ad annum Christi 336, num. 12, diserte ponit Felicem illum, praetorio praefectum, ad quem lex 21 Codicis Theodosiani inscripta est, ita fuisse praefectum praetorio Italiae, ut in ea Africae quoque praefectura contineretur.

Quocumque venisset. Nullum habet sensum, nisi dispescas a priori membro, et fiat initium sequentis periodi. ALLIX.---Putabam, sensum optimum sine receptae distinctionis mutatione elici posse in hunc modum: nullam fuisse urbem in Italia, ad quam se Herculius recipere tentaverit, quae non ei portas [Col. 0763B] obseraverit, atque ita, quocumque veniret, exclusum fuisse a suo regno, id est, a regno, quod sibi olim Diocletiani dispositione commissum solus rexerat, et habuerat postea commune cum filio, quasi postliminii jure.

Aderat ibi Diocles. Hoc est, apud eum Maximianum, ad quem ante dictus est Herculius fuisse profectus, proindeque apud Galerium Maximianum, seu, quod eodem redit, in aula Galerii, si cum Maucroixio ad sensum potius quam ad praecedentia vocabula volueris respicere: Galérius avait depuis peu fait venir à sa cour Dioclès, etc.

Diocles. Haec prima occasio, quae data sit nostro loquendi de Diocletiano post istam capitis 19 pericopen: »Huic purpuram Diocletianus injecit suam, qua se exuit, et Diocles iterum factus est.« Unde, cum illum jam non Diocletianum, sed Dioclem nominari audimus, videtur sequi Diocletianum, purpuram deponendo, ad pristinam suam Dioclis nuncupationem [Col. 0763C] rediisse. Praesertim cum pariter capite 37, legamus: »Nam si quid reliqui vel Diocles, vel Maximianus reliquerunt,« et iterum capite 52: »Ubi sunt modo magnifica illa et clara per gentes Joviorum et Herculiorum cognomina, quae primum a Dioclete et Maximiano assumpta?« Vide sis tamen, ne quid tale incautius colligas. Noster enim capite 41, non Dioclem, vel Diocletem, sed Diocletianum denuo appellabit his verbis: »Augusta vero in desertas quasdam Syriae solitudines relegata, patrem suum Diocletianum per occultos gnarum calamitatis suae fecit;« et Eutropius quoque de eodem ad privatam vitam regresso: »Diocletianus, inquit, privatus in villa, quae haud procul a Salonis est, praeclaro otio senuit.« Adde, ne nunc plures adducam, Hieronymi locum superius allatum, Maucroixius, quasi nostrum corrigens, Galérius, aut quid potius eligeret ambigens, avait depuis peu fait venir à sa cour Dioclès, ou Dioclétien, son beau-père; ad verbum: Galerius Dioclem, seu Diocletianum, socerum suum, recenter in [Col. 0763D] aulam suam acciverat.

Ego sane quid potius eligendum sit dijudicasse nolim. Sed quocumque tandem nomine Diocletianus post imperii abdicationem vocandus, aut reapse vocitatus fuerit, erat certe tunc vel Diocles iterum, sine alio addito, ut cum noster supra, Diocles iterum factus est, scribebat; vel Diocles, seu Diocletianus iterum privatus, si adjicienda sit simul mentio conditionis; vel Diocles, seu Diocletianus secundum privatus, eo modo, quo qui olim secundum consulatum apud Romanos agebant, secundum consules dicebantur; [Col. 0764A] vel denique Diocles, seu Diocletianus bis privatus. sicut supra Herculius, capite 26, bis Augustus nominabatur. Et jam harum omnium locutionum numerales litterae nunquam magis fatalem numerum bestiae Apocalypticae, si quis ea de re Meldensis episcopi exemplo cogitare velit, conficient, quam in caeteris superius memoratis contigit; quod ideo addo, ne se forsan aliquo elabi posse crediderit vir clarissimus. Vide notulas ima pagina subjectas. [(1) 1Kb] .

A genero nuper accitus, ut, etc. Diocletianus, si vera essent quae ab eodem episcopo ad caput 13 Apocalypseos ponuntur, caeteros omnes imperatores ad Licinium usque fecerat, fuitque cunctorum quasi pater et origo; quin et Diocli (postquam is, abdicato imperio, imperatoris nomini valedixisset) conservata fuit quodam modo, secundum Cl. praesulem, potestas alios creandi. Hincque, pergente eodem, Diocletianum Galerius Maximianus ad se, cum vellet Augusti titulum Licinio dare, accersivit. Sed primo, ut [Col. 0764B] liquet ex cap. 24, Constantinum, non Diocletianus, sed Constantius Chlorus Augustum nominavit, eique imperium per manus tradidit. Neque item Severum Diocletianus, sed Galerius Augustum nuncupavit, cap. 25, in fine. Neque pariter Maxentium Diocletianus, sed praetorianorum manus imperatorem fecit, cap. 26. Neque magis Severum Diocletianus, sed Galerius ad recipiendum imperium hortatus est, et reapse perpulit, ibidem. Neque iterum magis Herculium Diocletianus, sed Maxentius bis Augustum nominavit, ibidem rursus. Neque postremo in sequentibus Diocletianus, sed Galerius tres derepente jubebit imperatores, praeter se et Licinium jam Augustos, sublatis Caesarum nomine priscaque simul Diocletiani dispositione, numerari, cap. 32. Imo omnia ista non modo non praesente Diocletiano, sed ne quidem consulto facta esse, apparebit ex iisdem capitibus. Ne et addam, Severum etiam, insciente plane Diocletiano, missum fuisse a Galerio ad Herculium ante ipsam [Col. 0764C] Diocletiani abdicationem, ut ab Herculio purpura indueretur. Quare quae ex laudati episcopi in Joannis Apocalypsin observationibus initio hujus notae retulimus, mera sint oportet somnia hominis causae studio abrepti. Hacque tandem simplici et propria de causa accitus fuerit Diocletianus a Galerio, quando, praesente illo, imperium Licinio dare voluit, ut solennior esset inauguratio.

A genero. A Galerio. MAUCROIXIUS.

Imperium Licinio daret. Baluzius longam instituit hic loci disceptationem de anno, quo Licinius factus est imperator, aliis in annum 307, aliis vero in sequentem rejicientibus, quorum palmarium argumentum est, Galerium intra tam paucos menses tot terrarum spatia emetiri non potuisse; quibus tamen id reponi potest, inquietum et ferox Galerii ingenium, imperii praesertim retinendi cupiditate accensum, ea cito perrupisse repagula, quae animis paulo sedatioribus obicem posuissent. Edit. Oxon. et Cant.---Licinium currenti anno 307, Augustum appellatum, [Col. 0764D] recte scripsit Baronius, et nos in dissertatione Hypat. demonstravimus. Quare errat Idacius in Fastis, ubi hanc dignitatem anno sequenti ei collatam tradit. Recte tamen uterque annotavit, eam nuncupationem Carnunti in Pannonia, idque 3 idus novembris peractam. Sed Licinius prius Caesar, ac non multo post Augustus appellatus, ut ibidem ostendi. PAGIUS, in Critica Baron. ad an. Ch. 307, n. 14 ubi et plura in eam rem.

Substituto in Severi loco. Recte, qui malunt, in Severi locum. TOLLIUS.---Rectius quidem crediderim. [Col. 0765A] Nam sic, verbi gratia, Florus lib. I, cap. 6: Ergo inter Tarquinii mortem, annitente regina, substitutus in locum regis (Servius Tullius). Sed uno verbo, quod communiter in manum tradere, in matrimonium postulare, aliaque hujus generis innumera melioris aevi scriptores dicebant; noster e contrario, et Sulpicius Severus, et Vulgatus interpres Bibliorum non raro in manu tradere, in matrimonio postulare, in matrimonio accipere, et sic de reliquis, dixerunt. Hinc inferius, capite 35, »commendatis Licinio conjuge sua et filio, atque in manu traditis;« et capite 39, »Legatis praemissis, in matrimonio postulat;« et apud Sulpicium Severum, lib. I, cap. 9: »Jacob . . . amore virginis conflagrabat, eamque sibi in matrimonio postulans, etc.,« ac rursum, cap. 43, »Achab . . . Jezabel (id est, Jezabele) filia Bazae regis ex Sidone in matrimonio accepta, Baali idolo aram lucosque constituit;« qui tamen alibi, »Moyses . . . apud Jethro . . . diversatus, filiam ejus Sephoram in matrimonium accepit;« et alibi rursum »Saul . . . filiam Malchol . . . Faltim cuidam [Col. 0765B] in matrimonium dedit;« quibus et alia apud eumdem similia, ut quoniam ita quarto Christianismi saeculo politiores Patres promiscue utraque phrasi usi sunt, non debeat, meo judicio, hujus loci scriptura temere interpolari. Confer quae ad capita 35, et 39, observabimus.

Itaque fit utroque praesente. Diocletiano nimirum, et Maximiano sene, ut non male tam ex antecedentibus quam e proxime sequentibus supplevit, vel explicuit Maucroixius. Mox enim sequitur senex Maximianus, et paulo ante praecessit Diocles.

Sic uno tempore sex fuerunt. Locus sine dubio corruptus, vel mutilus. Quid hoc enim, sex fuerunt? cum nulla vox praecesserit, quae jam plurali numero intelligi, et, quod aiunt, subaudiri possit. Additum autem supplementi vice vocabulum Imperatores ab ambobus interpretibus. Il y eut donc alors six personnes qui portaient le nom d'empereur. MAUCROIX. And now there were all at once six emperours, [Col. 0765C] versio anglica. Miror, non proprie sane, quod id vocabuli neutro numero in toto hujus capitis initio, imo nec in toto superiori capite 28, legatur: sed quoniam qui tunc temporis rempublicam gerebant, nondum omnes imperatores erant, sed ex antiqua Diocletiani dispositione per Galerium confirmata, partim imperatores, partim Caesares. Vide modo, si quid dubitas, totum caput 32. Intelliges, tantum abesse, ut, Licinio semel imperatore nuncupato, sex praefuerint reipublicae imperatores, ut contra distinctio Caesarum ab imperatoribus obtinuerit adhuc aliquandiu, nec denique nomen Caesarum vere sublatum fuerit e medio, nisi postquam temporis lapsu scripsisset ad Galerium Maximinus, sese salutatum fuisse Augustum ab exercitu, et, acceptis iis litteris, jussisset demum Galerius, ut qui quatuor, praeter se, hoc aut illo jure et titulo imperium Romanum administrabant, imperatores quoque in posterum nominarentur, sicut suo loco firmabimus. Quae cum ita sint, quomodo horum verborum, sic uno tempore sex fuerunt, [Col. 0765D] sensus esse posset, sic uno tempore sex fuerunt imperatores? Potius ergo, detur conjecturae venia, scripserit noster: Sic uno tempore sex praefuerunt; Reipublicae nimirum, cujus mentio in antecedentibus hac perioche: »Quasi ut de componendo reipublicae statu cum eo disputaret.«

Sic uno tempore sex fuerunt. Herculius scilicet, Galerius, Maximinus Daza, Constantinus, Maxentius et Licinius. Edit. Oxon. et Cant.

Impeditis consiliis senex Maximianus. Maximien frustré de son espérance. MAUCROIXIUS.---Latine, Maximianus, quem sua spes frustrata fuerat. Praestiterit sine dubio ex sequentibus Terentii versibus explicare:

P. Ehodum, bone vir, quid ais? Viden' me consiliis tuis
Miserum impeditum esse? D. At jam expediam.
Ubi vide, si vacat, aut opus est, commentatores.

[Col. 0766A] Tertiam quoque fugam moliebatur. Locus varie acceptus ab interpretibus. Maucroixius per praesens, se prépare à une troisième fuite. Ad verbum, tertiam fugam parat. Non male, cum in ejusmodi locutionibus verba praesentis et imperfecti temporis eleganter idem valeant. Serviusque alias ad illud Aen. I:

Saepe fugam Danai Troja cupiere relicta
Moliri.
Moliri, inquit, id est, parare.

Versio autem Anglica per praeteritum: Fled again for the third time; se tertia vice in fugam dedit, inducto sic Herculio non fugam post plus minus temporis parante, sed jam fugiente. Suspicabar, scripsisse nostrum, Tertiam quoquo fugam moliebatur, hoc est, aliquo fugiendi certus, in quem potius locum ex multis, qui in mentem veniebant, abiturus esset, cogitabat, et res interim, quae ad fugam necessariae erant, parabat. Cicero II, de Divin. Ita quoquo se verterint Stoici, etc.

[Col. 0766B] Plenus malae contagionis ac sceleris. Malebat Heinsius, Plenus malae cogitationis ac sceleris. Contagioni hic nullum esse locum putabat. Cogitationes has malas in verbis sequentibus prodit. GRAEVIUS.---Contagionis. Corrige meo periculo, et lege, cogitationis. Contagio sane hic locum non habet; nec juvant allata a clarissimo Columbo, pag. 380, col. 1. TOLLIUS.---Contagionis. Cogitationis. Sic lib. V Institut., §. 12, de Justitia. GALE.---In laudato tamen Lactantii loco, non modo nuspiam cogitationis vox ullo casu comparet in meis editionibus: sed videtur etiam recepta lectio, purum ab omni sceleris contagione praestare, sensum habere optimum. Judica tu. Locus integer talis est: »Adeone apud vos perit innocentia, ut ne morte quidem simplici dignam judicetis: sed supra omnia facinora habeatur, nullum facinus admittere, pectusque purum ab omni sceleris contagione praestare?

Ut Constantinum Imperatorem. Quem necdum tamen [Col. 0766C] Galerii concessu licebat imperatorem vocari, sed tantummodo Caesarem. Verum noster plane Constantii dispositionem, de qua in fine capitis 24, antiquiorem habuit Galeriana, de qua pariter in fine capitis 25, mentio est. Hincque, sicut is supra statim a Constantii obitu, Suscepto, inquit, imperio, Constantinus Augustus, ita nunc idem post annum et amplius ab ejusdem Constantii excessu, Constantinum imperatorem vocat. Cui locutioni mox similes plures hoc ipso capite videbis; ut ea propter potuerit quidem aliquando hic scriptor quinque, ante sublatum Caesarum nomen per Galerium, numerare imperatores, sed non sex, quia eousque Maximinus Daza mero Caesaris nomine seu titulo gaudebat.

Generum suum. Utpote qui Faustam Maximiani filiam in uxorem duxerit. Edit. Oxon. et Cant.

Generi filium. Id est, Constantii, qui, Helena repudiata, Theodoram, Herculii filiam, duxit, seu, ut alii malunt, privignam. Edit. Oxon. et Cant.

Dolo malo. Qui bonae fidei opponitur. Vide Brissonii [Col. 0766D] formulas. TOLLIUS.

Dolus malus est, cum aliud agitur, aliud simulatur. Julius Paulus lib. Sentent. receptar. tit. 9.

Regiam vestem. Quae mox alio nomine purpura vocabitur. Repente purpuram sumit; et a Lactantio similiter his verbis: Romanis indumentum purpurae insigne est regiae dignitatis assumptae, lib. IV Instit., cap. 7, ut inde valide firmentur quae superius diximus.---Les ornements impériaux. Maucroixius. Ad verbum, ornamenta imperatoria, multitudinis numero. The imperial habit. Versio angl. Id est, Imperatorium habitum, numero unitatis.

Francorum gens in armis erat. Illud Francorum bellum, de quo Lactantius loquitur, non videtur ab eo diversum, de quo Eusebius in Vita Constantini, lib. I, cap. 25, ubi ait, Constantinum adversus Britannicas gentes trajecisse. PAGIUS, in Critica Baron. ad annum Christi 307, num. 7.---Sed jam igitur anno [Col. 0767A] aerae Christi Dionysianae 307, Franci totam Galliam pervasissent, et in Britannia Gallica consedissent, quod me nuspiam legere memini; contra vero, diversissima apud Eginhardum et alios. Adde Baluzium, ad haec verba, relicta militum parte; et quem sequi malim, Cuperum.

Britannia Gallica hoc nomen accepit circa annum Christi 460, cum Placidi Valentiniani tempore, Rivalus Anglorum dominationem fugiens, cum magna Britannorum multitudine trajecit in Galliam, et Venetorum, et Osismiorum fines occupavit, ac de sua gente Britanniam appellavit. GRAEVIUS.

Barbaros. Francos lingua Attica Valentinianus imperator a feritate et duritia atque audacia vocari voluit, inquit Ivo Carnotensis initio Chronici de regibus Francorum; quod hunc locum (ubi noster eamdem gentem, quam paulo ante Francos nominavit, simpliciter barbaros appellat) valde illustraret, nisi Francorum nomen utriusque Valentiniani temporibus antiquius esse, hic liber, plurimaque alia veterum [Col. 0767B] monumenta, docerent et evincerent. Sed an ideo mollior olim huic auctori barbarorum appellatio, cum de Gallis ageret? Minime sane. Nam ita Carpos odiose capite 4, ita Persas capite 5, barbaros nuncupavit, haud alia mente alibi barbaram libidinem, barbariem naturalem, barbarum aliquem generum, barbaram servitutem, et hujusmodi alia nominans.

Credit adolescens. Ce jeune Prince. MAUCROIXIUS---Haud male, modo non de principe admodum juvene intelligas. Tunc enim Constantinus annum aetatis agebat circiter tricesimum sextum. Confer dicta ad caput 24.

Imperatori. Constantino scilicet, quod merito maluit Burnetus, perspicuitatis gratia, repetere, quam cum nostro, variata appellatione, obscurius loqui.

Opprimitur homo. Senex nempe Maximianus, quod ex parte interpretes declararunt, idemque adeo, qui paulo ante opprimere ipse Constantinum cogitaverat. Praecessit enim: »Persuadet nihil suspicanti (Constantino) ne omnem secum exercitum duceret . . . . ut [Col. 0767C] et ipse (Senex Maximianus) haberet exercitum quem occuparet, et ille (Constantinus) opprimi posset ob militum paucitatem.

Quod ipsum praecipue non deceret. Quia et ipsius Constantini socer erat, et patris fuerat Constantii, et imperator provectae aetatis, quem omni honore exceperat, adeoque patris loco, quia Augusti Caesarum patres dicebantur. TOLLIUS.

Tum subito a tergo ejus portae reserantur, milites recipiuntur. Planissimo sensu, modo neutrum strictius a tergo Herculii accidisse, sed in remota urbis parte, cui tergum vertebat, intelligas, cujus observationis ratio et necessitas per se patent.

Adtrahitur ad imperatorem rebellis imperator. Vide ut pergat noster ad aliorum potius dispositionem respicere, quam ad Galerianam. Omnino, si vel locum istum capitis 26: »Patri suo post, Herculio scilicet, depositum imperium in Campania moranti, (Maxentius) purpuram mittit, et bis Augustum nominat, cum hoc capitis 32, contuleris: Victus contumacia [Col. 0767D] (Galerius) tollit Caesarum nomen, et se Liciniumque Augustos appellat, Maxentium et Constantinum filios Augustorum,« intelliges adeo, non habitum fuisse per plus minus temporis Herculium pro imperatore a Galerio, ut in ista fere ultima Galerii dispositione nulla fiat Herculii mentio, nedum ut imperatoris.

Pater impius. Pater nempe, proprieque dictus, ratione filiae Faustae, quam Constantinus uxorem duxerat: Impius autem, id est, crudelis, inhumanus, immisericors, sicut contra pius pater de patre benigno, humano et misericorde usurpatur. Cicero: Non secus in me pius, quam pater in filios: ut non proinde solam filiorum erga parentes pietatem vel impietatem Latini memoraverint, sed parentum quoque in filios. Imo, aeternam Dei pietatem, hoc est misericordiam in gregem suum laudabit noster sub finem hujus libri, capite 52.

[Col. 0768A] Audit scelera quae fecit, etc. Hoc est, quamprimum vero ad Constantinum fuit adductus, exprobravit illi Constantinus, quomodo non se pro patre et socero gessisset, sed scelerate, impie, perfide. Tum autem detracta ei vestis; ac denique, postquam ita fuisset increpitus, vita donatus est.

Vestis. Regia scilicet. Purpuram Maucroixius, Imperatoriam purpuram Burnetus, rotunde transtulerunt.



CAPUT XXX.

Sic amisso imperatoris ac soceri honore. Id est, Herculius autem Maximianus, amisso in eum modum honore, quem ei antea Constantinus atque alii communiter ut imperatori, Constantinus vero insuper ut socero exhibebant. Firmant tam sequentia verba, humilitatis impatiens (ex quibus liquet, Herculium deinceps non sola purpura, sed cultu quoque et obsequiis aulicorum caruisse, atque ad humillimam denique vitae conditionem fuisse redactum) [Col. 0768B] quam quod in praecedentibus dicitur Constantinus Herculium, nullum ipsi honorem habendo, increpasse ut hominem scelestum, ut patrem impium, ut socerum perfidum.---Maximien privé du tire d'empereur et de beau-père. Maucroixius; ita simpliciter de amissis imperatoris et soceri appellationibus sermonem esse existimans.---But Maximian having lost both the dignity of an emperour, and the regard that was payed to him as a father in law, versio anglica; amissum jam imperatoris honorem de imperatoriae dignitatis amissione, amissum vero soceri honorem de amissa Constantini in socerum Herculium observantia explicans. Qui sensus a nostro minus recedit, idemque fere cum illo est.

Quia semel abiit impune. Punctum quod est ante Quia, transfer post impune. BOHERELLUS. Item Gale.---Suspicabar ego copulam et, quae saepiuscule alibi a praecedentibus vocibus absorpta est, absorptam pariter fuisse hic loci ante quia, ubi proinde legendum [Col. 0768C] putem: »Et quia semel abiit impune, vocat, etc.«

Vocat filiam Faustam. Il flatte sa fille Fausta. MAUCROIXIUS.---Miror, cum tantum sit discriminis inter vocare (appeler) et blandimentis sollicitare, (flatter). Praeter quam quod etiam ex proxime sequentibus manifestum est, blandimenta nonnisi secundam Herculii machinam fuisse, qua filiam suis partibus conciliare tentaverit. Vocavit ergo primum omnium; id est, illam ad se vocari curavit, effecitque ut veniret.

Digniorem virum pollicetur. Videatur ibidem loci Columbus.

Petit cubiculum, etc. Paulo aliter editio Aboensis: »Petit cubiculum patens relinqui, et negligentius custodiri sinat.«

Pollicetur illa facturam, et refert protinus ad maritum. , , . Recte haec de insidiis Zozimus: sed uti [Col. 0768D] olim annotavimus, confundit Herculium cum Maximino Daza, quem simplici morte apud Tarsum periisse testatur Epitome Victoris. Sed de hoc postea viderimus. Editio Oxon. et Cant.

Refert protinus ad maritum. Ad Constantinum MAUCROIXIUS.

Qua manifesto facinus teneretur. Malim, in facinore. TOLLIUS. Quod et Maucroixio videtur in mentem venisse. On dispose toutes choses pour surprendre le perfide dans un attentat manifeste.---Praeferrem, si quid esset emendandum, qua manifesto facinorosus teneretur. Sic enim Cicero 5. Verr. Teneo . . . furem manifesto avertentem rem frumentariam omnem. Sed quidni belle stare possit lectio recepta, cum Cicero alibi in eadem Verrina scripserit: »Tenetur igitur jam, judices, et manifesto tenetur avaritia, cupiditas hominis, scelus, improbitas. audacia;« et alibi rursus pro Cluentio: »Exponam vobis Oppianici facinus manifesto [Col. 0769A] compertum atque deprehensum.

Supponitur quidam vilis Eunuchus, qui pro imperatore moriatur. Factum notabile, sed cujus, ut verum dicam, aequitatem necessitatemve non satis video. Simile tantummodo exemplum scio esse in Historia Machabeorum, lib. III, initio fere primi capitis, in hunc modum: , etc. Latine, »Theodotus autem quidam rem insidiis peragere cogitans, cum assumpsisset e commissis sibi a Ptolemaeo armatis validissimos, contulit se ad tabernaculum Ptolemaei noctu, ut eum interficeret incautum, eoque pacto finem bello imponeret. At Dositheus . . . cum hunc subduxisset, ignobilem quemdam supposuit in tabernaculo, quem pro illo mulctari contigit.

Ille. Maximianus, quem et ideo Interpretes nominare maluerunt.

Insidiis opportuna. Hoc est, insidioso suo incoepto. Nimium enim simpliciter Maucroixius, à son dessein, suo consilio.

[Col. 0769B] Vidisse somnium. Locutio, de qua consulendus tibi Cuperus, et in qua alias facile deesse possit se post vidisse, absorptum scilicet ab illo.

Ingreditur armatus. Haud dissimile fuit Darii facinus, patrem Artaxerxem noctu opprimere et interficere volentis, quod sibi Aspasiam negasset, nec alius exitus. TOLLIUS.

Spadone obtruncato. Id est, ut recte interpretes, occiso. Sequitur enim paulo post: Profertur e cubiculo cadaver occisi; et Latinis obtruncare, quod proprie loquendo corpus, mutilatis, verbi gratia, capite et brachiis, truncum reddere significat, nonnumquam etiam quomodocumque occidere est. Plautus in Aulularia, act. III, sc. 4:

Capio fustem, obtrunco gallum, furem manifestarium.
Ubi vox manifestarius propter proxime sequentia debet notari.

Prosiliit. Rectius, prosilit. TOLLIUS.

[Col. 0769C] Profitetur quod admiserit. Lege admiserat, vel, quid admiserit. Idem.

Manifestarius homicida. Confer Plauti locum modo allatum.

Dura silex, aut stet Marpesia causis. Ex Virgilio libro VI Aen. GALE. Item Paris. edit. in margine.

Cautis. Cautes. Editio Aboana, et Pagius.

Ac nodum informis leti trabe nectit ab alta. Zozimus contra, libro II Histor. . Id est, Herculius apud Tarsum morbo obiit. Sed ad ea verba jamdudum Sylburgius: »Sigonius, inquit, ex aliis tradit Massiliae strangulatum, jussu Constantini.« Confer dicta, p. praec. col. 1 et mox dicenda, col. seq.

Ac nodum informis, etc. Virgilii versus e lib. XII, Aeneidos, quod primus monuit Baluzius ad marginem editionis Parisiensis.

Leti. Editio Aboen. Lethi, cum spiritu, quem sane scribendi modum Festus olim ac Varro, aliique postea [Col. 0769D] bene multi probarunt, voce nempe , quae Latinis oblivionem sonat, derivata. Sed Priscianus letum sine spiritu malebat exarare, et a prisco leo, pro deleo, deducebat: cujus opinionem cum viri quoque inter recentiores magnae eruditionis Manutius et Jos. Scaliger verisimiliorem judicaverint, non erat procul dubio, cur veteris schedae Scriptura interpolaretur.

Viginti annorum vota celebravit. Hoc est, Vicennalia. Alludit enim Lactantius ad Romanorum morem, qui in hujusmodi solemnitatibus, vota pro salute ac felicitate principis concipiebant, ut patet ex Plinii epistolis ad Trajanum. In nummis quoque veteribus, ejusmodi vota expresse leguntur, VOTIS XX. MULTIS XXX. In aliis vero nummis ita habetur, SIC X. SIC XX. Hoc est, Sic Decennalia, sic Vicennalia. Anonymus Auctor editionis Cant. idque, ut addit, ex Valesio in Eusebio de Vita Const. lib. IV, cap. 47.

Viginti annorum. Deest ante haec verba vox dominatus. [Col. 0770A] Alias enim per in post mutandum foret in praecedentibus. TOLLIUS.---Faciunt omnino pro priori aut simili aliqua conjectura ambo Interpretes. Ainsi ce grand Empereur, vingt ans durant, le maître du monde. MAUCROIX.---Thus this great emperour, that in the long course of 20 years reign, Anglica versio.

Vitam destestabilem. Epithetum odiosissimum, ut hic Ciceronis locus indicat: »[Ea est] inter natos et parentes [charitas], quae dirimi nisi detestabili scelere non potest. In Laelio, seu de Amicitia.«

Finivit. Massiliae, ut Eusebius in Chronico, Victor in Epitome, et Orosius in Historia docent. PAGIUS, in Crit. Baron. ad an. Chr. 307, num. 8. Confer dicta superius, pag. praec. col. 1.



CAPUT XXXI.

Ab hoc. Imperatore, an tempore? Oratio enim elliptica est; neque res per se tantum dubia ex praecedentibus usuve latinae linguae, sed ex hujus quoque loci versionibus, quae palam alterutro supplemento [Col. 0770B] nituntur. Après que Dieu eut vengé sa religion et son peuple sur le vieux Maximien. MAUCROIXIUS.---Ad verbum, ab hoc sene Maximiano, etc. In the next place. Versio anglica. Plane jam quasi noster scripserit: Secundum haec, vel post hoc. Praefero, cum et ita ab hoc clarissimus Graevius in fine cap. 26, explicuerit; nec insolens sit auctoribus graecis similiter, pro ponere. Joannes, verbi gratia, in Evangelio XIX, 12: . Ubi Beza: Ex eo tempore studebat Pilatus eum dimittere; Vulgata vero una voce: Exinde quaerebat Pilatus, etc.

Ad Maximianium alterum. Id est, ex Maucroixii versione, ad Galerium. Recte, cum jam noster ad ultimos infaustosque Galerii Maximiani casus orationem convertat, alterius ideo Maximiani, quod et imperatori, cujus modo informe lethum recitabatur, nomen fuerit Maximianus. Sed an recte pariter editio prima Oxoniensis in emendationibus, quae serius occurrerant, [Col. 0770C] legendum esse monuit ad Maximianum alterum, Galerium? Suspicor voluisse virum doctum cui vulgata lectio displicebat, ut pro ad Maximianum alterum ad Maximianum Galerium reponatur; quod ratione quidem non caret: sed ita tamen nuspiam hic auctor locutus est; et e contrario jam ante Galerius initio capitis 9, Maximianus alter, ut ab Herculio distingueretur, fuit vocatus: quare nulla nunc mutatione opus esse credimus.

Persecutionis auctorem. Unum ergo ex illis auctoribus, de quibus supra in fine capitis 2: »Si a principio ex quo est Ecclesia constituta, qui fuerint . . . auctores . . . et quibus poenis in eos coelestis judicis severitas vindicaverit exponam.« Quo loco, quin post auctores vocem persecutionum, aut si quis malit, persecutionis supplere oporteat, non dubitamus ob plenam hujusce phrasin, persecutionis auctorem. Addatur propter alia Bal. ibidem.

Ut in eo etiam vim majestatis ostenderet. Tale illud ejusdem capitis 2, quatenus virtutem ac majestatem [Col. 0770D] suam in . . . dis delendisque nominis sui hostibus Deus summus ostenderet.

Jam de agendis et ipse, etc. Quia nimirum Vicennalia Diocletianus ante octo annos celebraverat. Maucroixius: »Ce prince à l'exemple de Dioclétien.« Vide caput XVII.

Qui jamdudum, etc. Sic videtur supplenda haec lacuna, et qui jamdudum, etc., ut quae promiserat redderet. Edit. Oxon. et Cant.

Ut, quae promiserat redderet. Ita recte emendatum. Promissa autem haec ad milites spectant, quibus, instantibus vicennalibus, congiarium se, sive donativum daturum more solito promiserat. Haec ut promissa praestaret, novis indictionibus opus erat. TOLLIUS.---Lego, et, ut qui jamdudum provincias afflixerat, auri argentique indictionibus factis, quae promiserat redderet; etiam, etc. GALE.---Malebam, et qui jamdudum provincias afflixerat, auri argentique [Col. 0771A] indictionibus factis, is quo quae promiserat redderet, etiam, et quae deinde, ut is a factis, et quo a quae fuerint absorpta. Vel simpliciter: et qui jamdudum provincias afflixerat auri argentique indictionibus factis, quo quae promiserat redderet, etiam . . .

Auri argentique indictionibus factis. Livineius ad hunc Plinii locum in Trajani Panegyrico: »Nec novis indictionibus pressi ad vetera tributa deficiunt,« tria omnino et genera pensitationum, inquit; Canon, certum et ordinarium tributum; Oblatio, quod sponte praestetur; Indictio, quod de novo imponatur. Meminit Asconius in Verrinam IV.

Quae promiserat redderet, etiam in nomine vicennalium, etc. Labe multa sunt haec verba inquinata, quae videtur dilui posse, si rescribamus: »Quae promiserat reddere, et inani nomine vicennalium securem alteram inflixit.« Reddere nimirum vicennalia, est agere, celebrare, edere. Sueton. in Domit. 4: »Collegium instituerat, ex quo sorte ducti magisterio fungerentur, redderentque eximias venationes [Col. 0771B] et scenicos ludos.« Terent. Andr. 3, 1: «Me si imparatum in veris nuptiis adortus esset, quos mihi ludos redderet?« Reddere enim saepius est dare, ut justa reddere apud Columellam, lib. VIII: »Nulla est autem major vel nequissimi hominis custodia, quam quotidiana operis exactio, ut justa reddantur, ut villicus semper praesto sit.« Et lib. XI capite 2: »Curabit villicus ut justa reddantur;« hoc est, ut quae eis injunguntur, agant, dent, praestent. Celsus, libro XCIV, de v. s: »Verbum reddendi quanquam significationem habet retrodandi, recipit tamen et per se dandi significationem.« Sic exta reddere. Virgil. Fumantia reddimus exta; et vota reddere, pro facere, solemnis locutio. Postea ex voce inani, ultimae litterae ani exciderunt, et adhaeserunt praecedenti voculae etc. Inde natum etam, et deinde etiam. Inane nomen vicennalium dicitur, quod vicennalia frustra promittebat, et horum nomine pecuniam extorquebat, quae tamen non egit. In fine non [Col. 0771C] potest ferri afflixit, quia modo praecesserat jamdudum provincias afflixerat; ne dicam de insolentia locutionis, securem affligere. At securim infligere, ut in illo trito, asciam cruri infligere. Sententiam viderunt Oxonienses, qui exponunt: alterum vulnus inflixit. Nimirum intelligit acerbissimam illam exactionem, de qua in sequentibus agit. GRAEVIUS.

Etiam in nomine vicennalium. Deleo in. GALE.---Servari forte posset, ut ut in speciem superfluum, ni alia obessent. Probo ex istis Hieronymi: »Et erat (Cain) aedificans civitatem, et cognominavit eam in nomine filii sui Enoch.« Ubi manifeste praepositio abundat.

Securem alteram afflixit. Nullo sensu. ALLIX.---Locus corruptus. PAGIUS.---Id est, alterum vulnus inflixit. Edit. Ox. et Cant.

Securem. Securim. Editio Aboana. Quod, licet rectius, merito tamen improbat Columbus.

Qua vexatione. Vexare, sicut viri docti ex Gellio ad Passionem SS. Perpetuae et Felicitatis posuerunt, [Col. 0771D] Verbum leve est; et parvi incommodi. Nec male sane, si id duntaxat de certis locis intelligatur; de isto puta memoratae Passionis: »Pater motus hoc verbo, mittit se in me, ut oculos mihi erueret: sed vexavit tantum.« At eam significationem minime perpetuam esse non solum jam ante ostendimus, verum quae hic proxime sequentur, declarabunt etiam et confirmabunt.

Generis humani. Pertinet huc quod apud Florum, aut consimilem historiae Romanae scriptorem, in haec fere verba legere memini, genus humanum, id est, populus Romanus. Nam nunc quidem locum melius nequeo indicare, vel adducere.

Officiorum omnium. All the taxmasters. Versio anglica. Quasi dicas, omnium qui exigendis pecuniis praefecti erant, vel una voce, exactorum; quomodo noster paulo post: »Nulla area sine exactore;« et apud Caesarem, libro III, de Bello civ.: »Erat plena [Col. 0772A] lictorum et imperiorum provincia, conferta praefectis atque exactoribus.« Sed aliter, et melius, credo, Cuperus in fine suae ad hunc locum observationis.

Cui prius satisfieret incertum. Venia, etc. Sic adhibet in hac secunda editione Baluzius distinctionem correctionemque, quas in indice erratorum prioris proposuerat. In prima quippe vir clarissimus ex ms. codice excudi curaverat in auctoris verbis: Cui prius satisfieret incertum, veniam, quaeque postea. Unde nec aliter post aliquot annos editiones Oxon. et Cantabrig. Aboensis sola diverso pacto, cui prius satisfieret, incertum veniam non habentibus. Quorum equidem verborum sententiam haud facile assequor.---Emendo, cui prius satisfierit incertis. GALE. Id quod egregie cum antecedentibus cohaeret.

Venia non habentibus nulla. Ita rursum hodie Baluzius, cum is prius, et caeteri post illum editores, veniam non habentibus nullas abstinendi, et reliqua, edidissent; proindeque sine ulla prorsus distinctione [Col. 0772B] post nullas. Quod subjectis doctorum notulis occasionem dedit.---Quanquam vetus codex exhibeat lectionem, quam nos dedimus, quia tamen constat eam non esse sanam, non vana fortassis conjectura fuerit, si putemus ita legendum esse: »Venia non habentibus nulla sustinendi multiplices cruciatus, nisi, et quae sequuntur.« BALUZIUS, in indice erratorum prioris suae editionis.---Ita emendat hunc locum Baluzius: Venia non habentibus nulla sustinendi multiplices cruciatus. Mihi sic videtur legendum: Venia, non habentibus, nulla abstinendi, etc. Edit. Oxon. et Cant.---Veniam non habentibus nullas; nullo sensu. ALLIX.---Corrige: Quin etiam non habentibus via nulla, etc. Nisi quis in singulari malit, habenti, quia mox circumsepto sequitur, quod tamen in circumseptis mutari malim. TOLLIUS.---Putabam non posse melius legi et distingui, quam vel hoc pacto: Venia a non habentibus nulla se abstinendi. Multiplices cruciatus, nisi exhiberetur, etc. Id est, severe injunctum [Col. 0772C] fuerat exactoribus, ne se ab iis abstinerent, qui nihil habeo quod praestem, affirmate dicturi forent: unde quoties id ex aliquibus audiebant, toties multiplices adhibebant cruciatus, nisi statim exhiberetur quod non erat; vel, ut hodie cum Baluzio: Venia non habentibus nulla. Supple, dabatur; hoc sensu: nunquam qui nihil, quod exhiberent, habebant, impetrare poterant ab officiorum militibus, ut id sibi condonaretur. Sequentia porro neutri sensui repugnant, sed alterutrum potius firmabunt: uti et quod ante, allato Vulgatae loco, ostendimus, non habere, idem esse ac nihil habere. Pro posteriori faceret specialiter Quintiliani locus: Peccavi, veniam peto: ubi venia, culpae seu peccati remissio est. Tum et iste cap. 35: Nec tamen . . . . veniam sceleris accepit a Deo.

Sustinendi multiplices cruciatus. Prisca scheda: Abstinendi multiplicis cruciatus. Quam lectionem non cunctae tantum, quae hactenus prodierunt, editiones bona fide repraesentarunt: sed quam etiam explicari [Col. 0772D] commode posse credebat Galeus.

Circumsepto. Vox Tollio, ut ipse modo testabatur, suspecta; et pro qua utique circumseptis mallet reponi. Suspicabar ego totius olim loci scripturam fuisse: Sustinendi multiplices cruciatus, nisi exhiberetur statim quod non erat, aut erat multis custodiis circumseptum. Deinde proxime: Nulla respirandi facultas, etc. Relege tu, si num ita omnia secum apte cohaereant necne dubitas, quae praecesserunt.

Frequens super hisdem hominibus vel ipsis judicibus vel militibus judicum pugna. Distinguo, et suppleo: Frequens super hisdem hominibus, vel ipsis judicibus militum, vel militibus judicum, pugna. GALE.---Argute prorsus, meo judicio. Sed vel sine supplemento videbatur mihi Galei sensus ex recepta lectione emergere. De hisdem porro, pro eisdem, jam ante dictum.

Quae quam tolerabilia sint. Locus luxatus. ALLIX.---

[Col. 0773A] Fortasse reponendum: Quanquam intolerabile, sit, etc.

Baluzius legit: Quanquam intolerabile sit, sensu, ut mihi videtur, interrupto. Quare sic scribendum: Quae cum intolerabilia sint Edit. Oxon. et Cant.---Emendo: Quae quanquam intolerabilia sint. Boherellus, item Graevius ad totam periochen, his verbis:---Quae quam tolerabilia sint, eripi a labore hominum cibos labore questos, tamen tolerabile aliquo modo vel spe futurorum. Haec, ut habentur in libris, quos adhuc vidimus, sunt intolerabilia, quia nihil ex iis sanae sententiae elici posse, non sanus jurabit Orestes. Vide, num saniora, sint, si, ut Lactantium scripsisse vero simillimum est, legas: Quae quanquam intolerabilia sunt, eripi a labro hominum cibos labore quaesitos, tamen tolerabile aliquo modo vel spe futurorum. Pro labore, labro reposui, nimirum quo usuri erant. Notum illud: Multa cadunt intra calicem supremaque labra. Cibi labore quaesiti sunt acquisiti, ut millies quaerere Horatius:

[Col. 0773B] Non minor est virtus, quam quaerere, parta tueri.

Hanc emendationem olim probavi Heinsio. GRAEVIUS.---Quae quam tolerabilia sint. Lego: Quae quanquam intolerabilia sint. Respicit enim et ab aratione, et a vindemia quaesitos et redeuntes cibos. Nam et vinum inter alimenta numeratur. Primo commate diversitatem respicit alimentorum; secundo factum ipsum, quod illa sententia, eripi ab ore hominum cibos labore quaesitos, exprimitur. TOLLIUS.---Corrigo: Oh! quam intolerabile fuit, etc. GALE.---Quae quanto intolerabilia sint. Pagius ad annum Christi 311, num. 10, sive de industria, sive errore typographico.---Praeferebam his omnibus: O nequam, tolerabilia sint, quaeque postea, cum apostrophe nempe, et interrogatione. Primo, quoniam mox noster cum simili apostrophe et interrogatione: Unde igitur hoc, o dementissime tyranne, praestabo? Tum, quod ea emendatio omnium maxime ad veteris codicis [Col. 0773C] lectionem accedat. Quantulum enim distant: Quae quam, seu verius etiam, uti millies scripserunt librarii: Quae quam, et O nequam? Denique, quia cum non de unico cibi genere erepto, sed de pluribus ereptis agatur, potuit optimo sensu hic auctor exclamare: O nequam! tolerabilia sint, cibos labore quaesitos ab hominum labro, vel ore eripi. Hic enim verus ordo verborum. Pronuntient tamen alii de tota re, non ego. Addo solum haud dissimile Ciceronis in epistolis ad Atticum: O Sestii tabellarium hominem nequam!

Eripi ab ore hominum cibos labore quaesitos. Ita jamdudum ambae editiones Oxonienses et Cantabrigiensis. Nisi quod etiam praeiverat conjectura sua Baluzius in erratorum Indice saepius laudato. Sed vetus tandem liber: Eripi a labore hominum cibos labore questos, per e simplex, atque inde Parisiensis editio cum Aboana: Eripi a labore hominum cibos labore quaesitos, per diphtongum, et aliquid amplius. [Col. 0773D] Cave porro, alios hoc loco cibos intelligas quam quos praecedentia areae et vindemiae vocabula suggerunt, panem scilicet, vinumque, cibos revera ab aratione et a vindemia redeuntes, ut paulo ante Tollius loquebatur; quin et pariter ciborum notione contentos, ut idem merito observabat.

Tamen tolerabile (vel sustentabile) aliquo modo vel spe futurorum. Ignoscant mihi quod dicam doctissimi viri, qui hanc lectionem ferunt, et suo quisque ritu exponunt; ego illam ferri non posse judico, sed rescribendum: Tamen tolerabile aliquo modo, vel spe foeturarum. Qui in regionibus vini et frumenti feracibus terram colunt, famem vulgo triplici rerum genere sustentant, aut queunt saltem sustentare; pane, sive frumento, quod est areae proventus; vino, quod proventus est vindemiae, seu torcularis; ac denique foeturis, seu proventu animantium. Animantium enim proventus Latinis foetura est; et ipsimet [Col. 0774A] foetus, foeturae. Plinius: Optima foetura est post vernum aequinoxium; et Virgilius Ecl. 7:

Si foetura gregem suppleverit, aureus esto.
Ubi Servius: Si tot agnos habuero, quot oves; hoc est enim gregem suppleri per foeturam. Foetura enim est proventus, id est, ipse foetus. Unde et superfoetare, explicante Stephano, dicuntur quaedam animalia, dum post unum foetum ex coitu conceptum, rursum alium concipiunt a priore, qui etiam uno aut altero die, vel etiam pluribus post primum emissum, suo tempore emitti solet; quae emissio secunda, et veluti novus quidam partus superfoetatio dicta est. Atqui agricolis, quibus ordinarii cibi, panis et vinum, uterque magno labore ab aratione et vindemia rediens, si usque ab ore eripiuntur, factum illud, ut ut natura intolerabile, tolerabile tamen evadit, si spes sit, se caeteroquin ex animantium foeturis, id est, foetibus victuros; quia nempe diversa est eo sensu foetura boum, verbi gratia, a foetura ovium. [Col. 0774B] Facit huc notabilis locus Caesaris, lib. VII, de Bello Gallieo: Summa difficultate rei frumentariae affecto exercitu, . . . usque eo, ut complures dies milites frumento caruerint et pecore e longinquioribus vicis adacto extremam famem sustentarent. Quod si fallor, ecce quo pacto Interpretes verterint: On les consolait par l'avenir. Maucroixius. Ad verbum fere: Illis meliora in posterum speranda esse dicebant, sicque solabantur. Yet all this was softned by the hopes that were given of what the emperour was to do in his twentieth year, Tralatio anglica. Id est: Sed ea tamen omnia leniebat injecta spes bonorum, quibus ipsos imperator suo illo vicesimo anno esset affecturus.

Quid vestis omnis generis, quid aurum, quid argentum? Locus, ut vel ex interpretum versione apparet, mutilus, aut mendosus. Peut-on se passer de meubles, ni d'habits? MAUCROIX.---Quis supellectile vestibusve carere potest? It was expected that men should appear in rich clothes, and bring much gold and silver along [Col. 0774C] with them. BURNETUS.---Quasi dicas: Tenebantur homines memorata vicennalia pretiosis vestibus induti, multoque auro et argento circum se posito decorati celebrare. Idque ita futurum expectabat Galerius.

Mihi videbatur verbum aliquod exigendis indictionibus proprium excidisse, quale est proinde exigitur. Quid vestis omnis generis exigitur? Quid aurum? Quid argentum? Ad vestiendos nempe et adornandos imperatoris stipatores, milites, alios, agendorumque solemnius vicennalium nomine. Sequitur certe: Unde igitur hoc, o dementissime tyranne, praestabo? Id est, exhibebo, dabo; quod praecessisse aliquam rei praestandae petitionem plusquam innuit. Et posse nunc optime de percipiendis indictionibus sermonem esse, clamant pariter hujus capitis initio haec verba: Qui jamdudum provincias afflixerat auri argentique indictionibus factis . . . etiam in nomine vicennalium securem alteram (novarum scilicet auri argentique indictionum) afflixit. Praesertim si et finis capitis attendatur: Quis ergo non bonis suis eversus est, ut [Col. 0774D] opes, quae sub imperio ejus fuerunt, conraderentur ad votum, quod non erat celebraturus?

Unde igitur hoc, o dementissime? Rectius haec, ut proxime ante: Nonne haec. De apostrophe jam dictum quod oportuit.

Quis ergo non bonis suis eversus est, ut opes, etc. Ex verbis istis liquet, quanta pompa Vicennalia et id genus festa ab imperatoribus ederentur, cum in eum finem ingentes exactiones fieri solent. PAGIUS.

Quod non erat celebraturus. Eo quod non pervenerit ad vigesimum imperii sui annum. Edit. Oxon. et Cant. addente ultima, vide Sectionem 30.

Liquet ex iis verbis, Galerium Maximianum imperii Caesarei Vicennalia non celebrasse, licet, si anno legitimo exhibita fuissent, currenti 311, in quo sextus a celebratis Quindecennalibus incipiebat, edenda fuissent. In hunc enim annum imperii Caesarei [Col. 0775A] Galerii Maximiani Vicennalia incidebant, quae tamen in annum sequentum distulit, ut ex Lactantio, cap. 3, videbimus, consulatu interim suscepto. PAGIUS.



CAPUT XXXII.

Nuncupato igitur Licinio imperatore. Sublato Severo, imperium Licinio dedit Galerius substituto in Severi loco, Augusteum nimirum imperium; id enim Severo concessum probavimus . . . et eodem, ut videtur, consilio Constantinum deprimendi, ut proinde Constantino illum anteponeret. DODWELLUS.

Maximinus. Qui vero nomine ante imperium Daza dictus. Verba sunt Victoris in Epitome.

Iratus, nec Caesarem se, nec tertio loco nominari volebat. Non quod sane tres tum temporis forent Caesares in imperio Romano, essetque tertius ex illis Maximinus; erant enim duntaxat duo; Maximinus scilicet, ex communi Diocletiani et Galerii dispositione, ac Constantinus, ex propria Galerii ultimam [Col. 0775B] Constantii voluntatem improbantis: sed quia, uno verbo, nolebat amplius Maximinus vocari Caesar, verum Augustus; quin nec Augustus tertio demum loco in edictorum titulis post Galerium et Licinium nominandus, sed secundo, et Licinius postea tertio, hoc proinde inter sese ordine: Galerius Augustus, Maximinus Augustus---Licinius Augustus---non autem, ut ex novissima Licinii per Galerium nuncupatione videbat consequi, Galerius Augustus, Licinius Augustus, Maximinus Caesar. Versio anglica breviter in eumdem sensum: Maximin resented it extremely, and would neither be contented any longer with the title of Caesar, nor allow Licinius the precedence.

Iratus. Anonymus editor Cantabrigiens. Vide Eusebii Historiam Ecclesiasticam, lib. VIII, cap. 13, edit. Vales.

Mittit ergo ad eum saepe legatos. Scilicet Galerius Maximianus. PAGIUS. Conjunctis eo pacto diversis interpretum supplementis.

[Col. 0775C] Dispositionem suam servet. Qui Licinius renuntiatus est imperator. Edit. Ox. et Cant.---Addo: Et qua olim Maximinus per Diocletianum, suggerente et dante hominem Galerio, pronuntiatus fuerat Caesar. Vide caput 17.

Cedat aetati, etc. And to induce him to pay the respect that was due to Licinius's age and to his gray hairs. Versio anglica; hoc sensu: Cedat aetati Licinii, et honorem deferat ejus canis. Consentit Toinardus. Sed aliter prorsus Baluzius.

At ille tollit audacius cornua. Maximinus scilicet, ut interpres Anglicus explicuit.

Praescriptione temporis pugnat, etc. Topicum, hodieque celebre in rebus tam civilibus quam Ecclesiasticis; quin et jam olim in utrisque, ut historiae sacrae et profanae periti norunt.

Preces ejus et mandata contempsit. Lege: contemnit. TOLLIUS.

Ejus. Maximiani. Tralatio anglica.

Dolet bestia et mugit. Forte, Dolet bestia et rugit. [Col. 0775D] NIC. HEINSIUS.

Bestia. Pro qua voce, Galerium in Maucroixii versione, Tyrannum in anglica legas. Multae sunt similes locutiones in superioribus, initio, puta, capitis 4 et 9.

Quod eum ideo ignobilem fecisset Caesarem, ut sibi obsequens esset, is tamen, etc. Lego: quod cum ideo. BOHERELLUS. Item Gale, Allix.---Nisi quis maluerit transpositione contentus esse, legendo: quod ideo eum ignobilem . . . praestiterit correxisse: quod cum eum ignobilem fecisset Caesarem. TOLLIUS.---Forte: quod quem ideo ignobilem fecisset Caesarem, ut sibi obsequens esset, is tamen tanti beneficii, quaeque postea. Eum non potest ferri, cum is sequatur.NIC. HEINSIUS.---Sequitur, fateor. At quid, si desit copula et ante is, eaque praecedenti verbo esset absumpta, ut toties alibi? An necdum etiam ferri poterit eum? Imo vero, plano et commodo sensui non obstabit. Praecipue, si simul pro ideo, adeo legeris, in hunc [Col. 0776A] modum: Dolet bestia, et mugit, vel rugit, quod eum, adeo ignobilem, fecisset Caesarem, ut sibi obsequens esset, et is tamen tanti beneficii sui oblitus, voluntati ac precibus suis impie repugnaret. Contemptissimam Maximini ignobilitatem paucula ista capitis 19, extra omnem controversiam ponunt: Daia sublatus nuper a pecoribus et sylvis. Quare nos auctoris manum utraque correctione restituisse credimus.

Impie repugnaret. Pietatem et impietatem in filios cadere, diximus obiter in antecedentibus. Ab Augustis vero Caesares filii vocabantur, ut ex capite 20, doctorumque ad illud observationibus certum est. Hinc jam noster de Maximino Caesare, qui Galerii Augusti mandata contemnebat, is tamen voluntati ac precibus suis impie repugnaret.

Victus contumacia. Quis, et cujus contumacia? Nam de utraque re eruditi viri in contraria abeunt. Hoc est, Victus contumacia sua Maximinus, inquiunt unus et alter. Toinardus nempe et Pagius in dissertatione Hypat., p. 138, et in Critica Baron. ad annum [Col. 0776B] Christi 307, num. 14. Nisi quod posteriore loco mendose: Victus contumacia Maximianus pro Maximinus excusum.---Nos quod hactenus fecimus, pergemus facere. Stamus a posterioribus, idque tribus potissimum de causis, Prima est, quod haec omnia, nomen Caesarum tollere, tum se et Licinium Augustos appellare, postremo Maxentium et Constantinum filios Augustorum nuncupare, natura sua propriae et genuinae Senioris Augusti partes fuerint, non meri adhuc Caesaris, qualem necessario ponunt fuisse Maximinum, cum se Augustum pronuntiavit. Secunda autem, quod adeo improbabile est, Maximinum tria illa suopte Marte unoque ausu aggressum esse disponere, ut quanquam, referente Eusebio, Maximinus Augustum semetipse nuncupaverit, id tamen nunquam velut a se factum ausus sit nuntiare Galerio per litteras, sed uti factum ab exercitu. Maximinus, dicet mox noster, postmodum scribit quasi nuntians, in campo Martio proxime celebrato Augustum se ab exercitu [Col. 0776C] nuncupatum. Tertia denique, quod cum, ex ejusdem narratione, Maximinus Galerio tantum scripserit, fuisse se Augustum ab exercitu nuncupatum, nec addiderit, inquam, sese exinde Caesarum nomen sustulisse, et Augustorum filios Maxentium Constantinumque vocasse, jam nequeant duo ista, »Tollit Caesarum nomen, Maxentium et Constantinum filios Augustorum appellat,« referri, nisi vel ad eumdem exercitum, vel ad Galerium. At ut ad exercitum referantur, non sinit, ne hic epistolae silentium urgeam, id quod nulla ante praesentem locum Maximini exercitus mentio apparet. Manifeste ergo ad Galerium retulit. His, opinor, nonnihil ponderis additur argumentis doctorum, quos duces sequimur.

Tollit Caesarum nomen, Galerius nimirum, ob modo dicta, ut ab eo nomine deinceps abstinerent, qui in imperii spem adoptarentur, et sic excluderetur Maximinus, aiunt ad hunc locum, ex Baluzio, Editiones Oxon. et Cantabrigiensis.

Tollit Caesarum nomen. Quod etiamnum igitur obtinebat, [Col. 0776D] ut ex his verbis alibi non sine causa collegimus. Accedat Eusebius, libro VIII, Historiae Ecclesiasticae, cap. 13: , . , . Id est, vertente Baluzio: »Post haec Licinius communi imperatorum suffragio imperator et Augustus declaratus est. Quod quidem Maximinus aegre admodum tulit, qui hactenus Caesar duntaxat ab omnibus appellabatur.« Sed an is solus? Sic certe, secundum nostrum, a quo Maxentius, capite 26, et Constantinus plus semel, capite 29, atque aliis, imperatores vocati sunt. Verum aliter Caesarum et imperatorum numerum inibat Galerius, et ex ejus mente computat supra Toinardus.

Maxentium et Constantinum filios Augustorum. By which Maximin was quite shut out. Tralatio anglica. Ad verbum: Qua re, seu quo pacto, Maximinus excludebatur [Col. 0777A] prorsus. Sed hunc locum in Maxentii nomine corruptum esse suspicatur Baluzius. Mutilum vero judicant Columbus et Cuperus.

Quasi nuntians, etc. Notanda vis verborum, quae sane longe minor quam si noster denuntians scripsisset. Caute itaque etiamnum, nec sine aliqua observantia Maximinus cum seniore Augusto agebat; minusque verisimile Maximinum, in tam multis illis de quibus pagina praeced. diximus, ausum esse ejusdem senioris Augusti jura simul et semel usurpare.

In campo Martio proxime celebrato. Putabat Nicolaus Heinsius excidisse vocem ludo. In campo Martio ludo proxime celebrato. Mihi nihil excidisse videtur. Significat campum celebratum esse a magna hominum multitudine frequentatum, aut muneris, aut venationis, aut ludorum causa. Sic et in vetere kalendario celebratur asylum; et apud Ovidium vicini lucus celebratur Hylerni, id est, a plurimis aditur, ut solent loca sacra frequentari in solemnibus festivitatibus. Non aliter dicitur celebrari campus Martius, ut [Col. 0777B] janua Mutii apud Ciceronem: Qu. Mutii janua maxima quotidie civium frequentia celebratur; et Cicero ipse IV ad Attic. I: Similis et frequentia et plausus me usque ad Capitolium celebravit. Potuit autem Maximinus etiam absens in campo Martio Augustus nuncupari, ut forsan extra Romam non sit quaerendus Martius campus. GRAEV.---Campo Martio proxime celebrato. Phrasis illius temporis. Id est, die solemni, vel comitiis, queis consules creabantur. Factitatum id olim in campo Martio: dies autem hic fuit, quo ipse VIII, et Maximinus iterum consules declarati; qua honoris sui occasione Maximinus ad invadendam Augusti dignitatem usus est. Caeterum factum hoc in partibus Orientis, ut liquet e cap. 36. TOLLIUS.

Recepit ille. Quid? Eum nuntium. Maucroixius. Id. Versio anglica; quod forte absumptum a praecedenti recepit. Recepit id ille, etc.---Ille. Nempe Galerius Maximianus. PAGIUS.



CAPUT XXXIII.
[Col. 0777C]

Jam decimus et Octavus annus. Ejus regni. Interpretes imperii nempe Caesarei Galerii Maximiani, kalendis martiis anni Christi 292 (mendose enim excusum 392) initi. PAGIUS, in Critica Baron., ad annum Christi 311, num 11. Item Columbus supra. A quibus dissentit Baluzius.

Percussit eum Deus insanabili plaga. Ideoque anno 309, quo annum 18 inchoavit. PAG. Sed aliter Baluzius in eodem loco. Consulantur super caeteris Cuperus et Columbus.

Ulcus malum in, etc. Zozimus, . Edit. Oxon. et Cantabrig., addente solum ultima: Vide Euseb. Hist., l. VIII, c. 16.---Ulcus malum. Cacoethes. TOL.

Medici secant, curant. Primo aspectu legendum putaveram secant, urunt. Nunc nihil mutandum videtur. BOHERELLUS.---Servari debere verbum curant ostendit paucis interjectis haec pericope: Nova ex [Col. 0777D] integro cura. Vide vero quid hic loci insertum velit Columbus.

Medici secant, curant. Les chirurgiens coupent, tranchent. MAUCR.---Ad verbum chirurgi secant, exsecant. Neque certe negandum quin noster per medicos id proprie medicorum genus intellexerit, qui vulnerarii sunt, et chirurgi a manuum operatione vocantur. Sed quis umquam curare pro exsecare usurpavit? Addo fovere et curare paulo post tamquam synonyma conjungi hoc ipso capite, ubi certo certius fovere secare non est.

Inducta jam cicatrice scinditur vulnus. Baluzius antea, et post illum quoque caeteri editores: Inductam jam cicatricem scindit vulnus; nisi quod quam hodie praefert emendationem Baluzius (utraque enim lectio aliqua ex parte veteris libri correctio est), eam ipse dudum proposuerat ad calcem primae suae editionis, et hac etiam notula diserte probaverat Oxoniensis [Col. 0778A] editio an. 1680, legendum: Inducta cicatrice scinditur vulnus. Sequitur clarissimi collegae de altera Baluzii emendatione judicium.

Inductam jam cicatricem scindit vulnus. Latine loquentium consuetudo postulat ut legatur: inductam cicatricem rescindit vulnus. Simile mendum delevi in epistolis ad Atticum. GRAEV.---Vulnus. De ulcere, quod male curatum, nec persanatum, venulam aliquam eroserat. Alias vulnus divisio cutis est, et subjectae carnis cum sanguine: ulcus cum pure. TOLLIUS.---Reliqua quae ad hunc locum pertinent habes supra apud Baluzium et apud Columbum.

Vix tamen cruor sist. Imo, vix tandem, etc. BOHERELLUS.---Corrigo tandem. GALE.---Qui nihilominus alibi, tamen, inquit, pro tandem, ut saepe Marcellinus.

Tamen perducitur. Legendum, tamen. Edit. Ox. 1684; item Cant.---Iterum tamen, pro tandem. BOHERELLUS.

Rursus levi corporis m . . . etc. Sagaciter Nic. Heinsius, [Col. 0778B] et postea Oxonienses lacunam sic supplendam viderunt: Rursus levi corporis motu vulneratus. GR.---Supple motu. Edit. Oxon. et Cant.

Vulneratus. Emendo vulneratur. GALE.---Vulneratus. Mirum in tam facili conjectura haesitatum. Lege: vulnere rescisso. TOLL.---Parebunt imperio qui volent. Sed vereor equidem, ut talia aliis probare aeque facile sit ac audere. Aliter certe tolerabiliusque. GALE.

Albescit ipse: Interpres, Pallescit.

Cessere magistri Phillyrides Chiron Amythaoniusque Melampus. Ex III Georg., cum prius mendose legeretur Phyllides, Cirona, Metonius, Melamphius. Edit. Cant., item Ox. an. 1684.---Recte. Sic enim prima Baluzii, et Oxoniensis anni 1680. Sed aliae postea:

   Cessere magistri,
Phillyrides Chiron, Amythaoniusque Melampus,
ex sequente, sine dubio, notula minoris editionis [Col. 0778C] Oxon. ad antiquam lectionem.

»Phyllides, Cirona, Metonius, Melamphius. Corruptissimus locus, et interpunctio pessima. Baluzius, quasi integer esset, nullum videtur mendum agnoscere; quodque imprimis mirandum est, priora nomina separata legit, quae tamen procul dubio sunt connectenda. Chironem enim Phillyrae filium fuisse, poetae passim testantur: hinc apud Virgilium Phillyrides dicitur: de eodem Hesiodus in Theog:

. . .
. . . .
Legendum itaque Phillyrides Chiron. Loco vero Metonius, Melamphius, quae postrema nomina quasi medicorum fuisse agnoscere videtur Baluzius, substitue, Amythaoniusque Melampus.« Virg., III Georg. Edit. Oxon. 1680.

Undique medici nobiles trahuntur. Nullus dubito quin aeque hic legendum sit contrahuntur, ut superius [Col. 0778D] legendum ostendi contraxit morbum, pro traxit, quod in libris habetur. GR.

Confugitur ad idola. On a recours aux idoles. Quod omni quidem difficultate caret. Sed quia in antecedentibus haud negligenter praetereundum putavimus Maucroixium, pro simulacrum Dei quaeritur, vertisse: On cherche l'idole du dieu, addendo simul ad marginem: Credebant christianos habere idola in suis templis; videri autem posset non nemini clarissimus Remensis canonicus locutus potius fuisse utroque loco ex paganorum sententia, quam ex sua, addimus, ferente nunc occasione, suam semper nostro contra Maucroixium argumento vim permansuram, donec is aut alius quivis ostenderit idola interdum apud paganos fuisse simulacra deorum qui nuspiam in rerum natura existerent; quam rem, credo, nemo umquam probabit: quaeque res si revera ejusmodi est, ut ostendi nequeat, tum validum contra celebrem idoli et simulacri, vel imaginis distinctionem argumentum [Col. 0779A] est, quod ubi noster, de vero Deo agens, Simulacrum Dei quaeritur scripserat, Maucroixius, uti jam dictum, transtulerit: On cherche l'idole du dien.

Dat Apollo curam. Imo, non dat Apollo curam. GALE.---Haud repugnant proxima: Malum multo pejus augetur. Sed vide tamen ut ex vulgata lectione totoque loco optimus sensus possit elici. Apollon enseigne un remède; on s'en sert; le mal en devient pire. MAUCROIXIUS. Ad verbum: docet Apollo remedium; adhibetur; malum augetur.

Dat Apollo curam. Hoc est, docet remedium. Virgilius: Da, Tityre, nobis. Doce nos, aeque ut tradere. Contra, accipere est discere. GRAEVIUS.

In tabem sedes tota dilabitur. Id est, omnes inferiores partes corporis, quibus proluviem exoneramus, putredine diffluunt, ut paulo post: majorem copiam tabescendorum viscerum pernicies secunda generaverat; et capite 35: Cum jam totius corporis membra defluerent, horrenda tabe consumptus est. Sueton., Vitell. 10: Abhorrentes quosdam cadaverum tabem detestabili [Col. 0779B] voce confirmare ausus est. Exemplum non unum notamus alibi. GRAEVIUS.

Repercussis medullis, malum recidit introrsus. Medullae hic pro affluentibus humoribus ponuntur, qui introrsum repellentibus remediis cohibiti novum malum produxerunt putrescendo: unde enati vermes. TOLLIUS.---Corrigo: Repercussum medelis malum recedit introrsus. GALE.---Nicolaus Heinsius censebat legendum esse: Repercussis medelis, id est, cum malum non admitteret medelam et remedia. Sed mihi videtur ex praecedenti verbo curare ultima syllaba bis ab oscitante librario esse repetita, scribendumque: Percussis medullis. Percusserat autem Deus insanabili plaga genitalium inferiorem partem, ut loquitur in initio capitis; nunc percutiuntur medullae, hoc est, vitalia. Sicut haerere in medullis dicuntur qui amantur penito corde, ut Comicus loquitur. GRAEVIUS.---Unice amplector, etsi alia in mentem venissent, quae ex veteribus potuissem defendere.

[Col. 0779C] Odoritatem non modo per palatium, sed totam civitatem pervadit. Baluzius legit: Odor teter non modo, etc. Facilior tamen emendatio est, Odor autem. Edit. Oxon. et Cant., quas secutus Pagius.---Lege: Odor is autem, vel: Odor it autem. VOSSIUS.---Lego: Odor it autem non modo per palatium, sed totam etiam civitatem pervadit. etiam confusum est cum totam. BOHERELLUS.---Emendo: Odor totum non modo per palatium, sed, etc. GALE.---Nicolaus Heinsius suspicatur: Odor it autem non modo per palatium, sed totam civitatem pervadit. Quid? si legamus: Odor dirus autem non modo per palatium, quaeque postea. GRAEVIUS.

Cum jam confusi essent exitus stercoris et urinae comesti a vermibus. Veteris libri lectio, quam omnes hactenus, praeter Aboensem, editiones secutae fuerant, sic habet: Cum jam confusi essent exitus stercoris et urinae. Comestus a vermibus, etc. Dudum tantum Baluzius emendationem, quam hodie in auctoris verbis adhiberi voluit, suggesserat ad calcem tomi II [Col. 0779D] Miscellaneorum; et haec insuper Doctorum de veteri scriptione judicia prodierunt.

Exitus stercoris et urinae. Comestus a vermibus. Legendum: exitus stercoris et urinae comesti a vermibus. Editio Oxon. anni 1660.---Legendum: Exitus stercoris et urinae comesti a vermibus. Aut, si mavis: Comestus est a vermibus, salva priore interpunctione. Edit Oxon. anni 1684, item Cantabr.---Comestus a vermibus. Comestur, etc. Editio Aboensis, necnon GALE.---Una mecum clarissimus Columbus Comestur, id est, comeditur, legendum vidit. TOLLIUS.---Firmat Senecae locus: Sic estur apud illos, sic bibitur.

Clamores simul, etc. Editio Aboensis:

Clamores simul horrendos ad sidera tollit
Quales mugitus, fugit cum saucius aram
Taurus . . . . . .
quam et restitutionem Galeus, aliaeque duae editiones [Col. 0780A] non proponebant modo in suis notulis, sed ex II Aeneidos firmabant.

Cocta et calida animalia. Ita recte, nam et his, et lardo praecipue vermes e corruptis membris eliciuntur. TOLLIUS.---Non repugno. Sed, ne nescias, longe aliter Interpretes. Maucroixius nempe: On lui appliquait des animaux vivants ou de la viande chaude. Apponebantur animalia viva aut calida caro. Alter vero in hunc modum: Some living animals, and others that were boild Viva aliquot animalia, tum et alia elixa; quod ne nimis mireris, confer supra Columbum.

Queis resolutis. Accepit Maucroixius, quasi noster scripserit: »Apponebantur ad sedem fluentem cocta et calida animalia, ut vermiculos eliceret calor. Sed, postquam ita perpurgata fuerant vulnera, ut nullus amplius vermiculus appareret, inaestimabile scatebat examen: Mais, quand on en avait nettoyé ses plaies, il en ressortait une fourmilière.« At quid planius quam animalia illa non apposita fuisse vulneribus sine fasciis, quarum ope melius ulceratis partibus applicarentur, [Col. 0780B] suoque loco insisterent? Obligabantur ergo cum vulneribus animalia; et, quando postea fasciae removebantur, ipsa quoque animalia resolvebantur. Est enim in mille locis resolvere, id, quod ligatum fuerat, dissolvere. Noster, cap. 46: Liciniani scuta deponunt, galeas resolvunt. Et Ovidius, III Fast., de raptis Sabinis:

Consilium dederat, parent, crinemque resolvunt;

unde, post paucos versus, de iisdem:

Ut medium campi passis tetigere capillis.
Lactantius, in epit., cap. 15: Sed et ipse daemonum princeps, auctor et machinator malorum, catenis igneis alligatus, etc. Peractis vero mille annis, ac resoluto daemonum principe.

Inaestimabile scatebat examen. In resolutis illis scilicet animalibus, quae eliciendis Galerii vermiculis apposita fuerant, et quibus cum successu istud examen [Col. 0780C] adhaeserat; contra quam modo ponebat Maucroixius.

Tabescendorum viscerum. Rectius, ut alii, tabescentium. TOLLIUS.---Columbum, quem innuit, imo et alias ejusdem conjecturas vide sis.

Pernicies secunda. Emendo, pernicies foecunda. GALE.

Inferior, sine ulla pedum forma, in utrium modum inflata discreverat. Discreverat mendosum esse certo certius est. Nam primo inflata non discernunt. Dein, si discreverat ratione significationis locum haberet, scribendum fuisset: Inferiorem . . . in utrium modum inflatam discreverat. Licet autem, ut vir doctus notat (Columbus nempe), discrescere pro decrescere accipiatur, qui tandem inflata decrescunt? Existimem igitur Lactantium scripsisse: Inferior, sine ulla pedum forma, in utrium modum inflata increverat. Justin. XI: Mirus animo increvit tumor. Liv. I: Increscens audacia. GRAEVIUS.---Discreverat. A discresco, non autem a discerno. Rarum hoc verbum. Significat autem [Col. 0780D] intumescendo dilatari. TOLLIUS.---Discreverat. Corrigo: discrepuerat. GALE.

Per annum perpetem. Ab ultimis nempe mensibus anni Christi 309, ideoque per annum et aliquot menses, quos Lactantius negligit. Pagius, in Critica Baron., ad annum Christi 311, num. 11.

Addantur Cuperus et Columbus, item Norisius in epistola, quam merito amplissimus Cuperus suae voluit praefationi subjici.

Deum coactus est confiteri. Vide exemplum aliud in Antiocho apud auctorem historiae Macchabaeorum. TOLLIUS.

Novi doloris. Legendum forsan: Nova vi doloris. Pagius, ubi modo.---Bene Columbus: ac nova vi doloris; nisi quis immani maluerit, pro nova. TOLLIUS.

Paulo tamen aliter Columbus ipse, et ex illo Cuperus.

Novi doloris. Emendo: et vi doloris. GALE.

[Col. 0781A] Dei templum. Pro quo Versio anglica: the Church of Nicomedia, templum Nicomediae.

Edictum misit huj. Scribendum: Edictum misit hujusmodi. NIC. HEINSIUS, item Gale. Nos dubitabimus alibi. Missum autem, vel emissum fuisse Serdica Nicomediam, idque non ante mensem martium anni Christi 311, etsi ita Valesio aliisque viris doctis placuerit, sed post kalendas martias ejusdem anni, posuit probavitque ad eum annum Pagius in Critica Baron., num. 12 et 13, cui assentimur. Confer laudatam Norisii Epistolam.



CAPUT XXXIV.

Inter, etc. Vide Eusebium, libro VIII, capite 17. Edit. Oxon. an. 1684, item Cant.---Recte. Ibi enim praesentem epistolam ab Eusebio ipso , uti loquitur, habemus; id est, graece, sicut fieri potuit, translatam. Sed quod hoc loco nequaquam praetermittendum, ea epistola, cui noster ne verbum quidem praefationis [Col. 0781B] adscripsit, notabilem longissimamque apud Eusebium habet, in hunc modum: , etc. Id est, vertente Valesio, »imperator Caesar Galerius Valerius Maximianus invictus, Augustus, pontifex Maximus, Germanicus Maximus, Aegyptiacus Maximus, Thebaicus Maximus, Sarmaticus Maximus, quintum Persicus Maximus, secundo Carpicus Maximus, sexto Armeniacus Maximus, medicus Maximus, Adiabenicus Maximus, Tribunitiae potestatis XX, imperator XIX, consul VIII, pater patriae, proconsul. Et imperator Caesar Flavius Valerius Constantinus, pius, felix, invictus, Augustus, pontifex Maximus, Tribunitiae potestatis V, imperator V, consul, pater patriae, proconsul. Et imperator Caesar Valerius Licinianus, pius, felix, invictus, Augustus, pontifex Maximus, tribunitiae potestatis IV, imperator III, consul, pater patriae, proconsul: provincialibus suis salutem.«

Vere autem in eo praefatio ista notabilis est, quod ex quatuor imperatoribus, quos ante triennium et [Col. 0781C] amplius Galerius imperatores secum numerari jusserat, duo tantum in allata praefatione nominantur, Constantinus scilicet, et Licinianus, qui alias Licinius, omissis plane Maxentio et Maximino Daia. Nam quid inde sequitur? nisi illud ergo a veritate alienum esse, quod in sua Apocalypseos explicatione Cl. Meldensis episcopus, ut ex Constantio Chloro persecutorem quavis arte faceret, disertisque verbis posuit [(1) 1Kb] , omnium imperatorum nomina omnibus actis publicis, ubicumque locorum conderentur ac prodirent, praefixa fuisse et inscripta. Item, mandata quoque generalia nomine imperatorum omnium fuisse data.

Addit, scio, Pagius suo loco, post praescripta laudatae praefationis verba: Ideo autem in eo edicto Galerii Maximiani, Constantini et Licinii nomina leguntur, quia eorum consensu datum fuit. Sed, ne aliud dicam, unde, oro, probabitur unquam Diocletianum Constantii nomen una cum suo edictis, quae contra Christianos emisit, praefixisse, nisi ipsissima edictorum [Col. 0781D] praefatio in medium afferatur, quod, ut nunc recordor, impossibile est? Et, si maxime proferretur, quinam nobis edicta illa Constantii consensu proposita fuisse posset constare, cum antea ex nostro didicerimus non Constantii tantum, sed ne ipsius quidem Herculii Maximiani sententiam in tantis rebus fuisse expectatam? Verba sunt, capite 15: Et jam litterae ad Maximianum atque Constantium commeaverant, ut eadem facerent. Eorum sententia in tantis rebus expectata non erat.

Ad haec, quando docti nomina quatuor imperatorum, quos tandem Galerius communi secum titulo [Col. 0782A] frui voluit, recensent, vulgo illi Licinium ante Constantinum numerant; cum e contrario dicta praefatio Constantinum Licinio praeponat: quod nec levi observatione dignum est.

Semper commodis. An una voce semper-commodis legendum? ut apud Terentium in Andria:

Mirabar, hoc si sic abiret; et heri semper-lenitas
   Verebar quorsum evaderet;
quibus alia apud alios similia sunt. Videtur profecto verborum ordo quo noster usus est id poscere. Hic quippe verus et naturalis erat: Inter caetera quae semper pro reipublicae commodis atque utilitate disponimus. Testis est, si mihi non credis, Maucroixii versio: Quoique nous ayons toujours travaillé avec beaucoup d'application au bien et à l'utilité de l'Etat.

Disponimus. Disponere, dispositio et dispositiones fuere ea aetate vocabula valde familiaria, sive de augustioribus imperatorum decretis et constitutionibus [Col. 0782B] ageretur, sive de aliis eorumdem voluntatibus animique propositis minus gravibus. Priore sensu noster supra: Debere ipsius dispositionem in perpetuum servari. Et in his verbis: dispositionem suam servet; ad quae loca repetantur notae, si opus est. Posteriore autem. Lampridius in Alex. Severo:»: Itinerum dies publice proponebantur, ita ut edictum penderet ante menses duos, in quo scriptum esset: Illa die, illa hora ab urbe sum exiturus; et, si dii voluerint, in prima mansione mansurus . . . ; et id quidem eousque quamdiu ad fines barbaricos veniretur. Jam enim inde tacebatur, et omnes ambulabant ita, ne dispositionem Romanam barbari scirent. Certum est autem eum numquam id quod proposuerat fefellisse, cum diceret: Nolle ab aulicis suas vendi dispositiones.« Tum paucis interjectis: »Et quia de publicandis dispositionibus mentio contigit, ubi aliquos voluisset vel rectores provinciis dare, vel praepositos facere, vel procuratores (id est rationales) ordinare, nomina eorum proponebat, hortans populum, ut, si quis quid [Col. 0782C] haberet criminis, probaret manifestis rebus; si non probasset, subiret poenam capitis; dicebatque grave esse, cum id Christiani et Judaei (N. B. distinctionem) facerent in praedicandis sacerdotibus qui ordinandi sunt, non fieri in provinciarum rectoribus, quibus et fortunae hominum committerentur et capita.« Ubi obiter, lector, quaedam amplius ad veterem sanctioremque paganorum, Christianorum, Judaeorumque disciplinam, post hujus vel illius hominis ad has aut illas dignitates civiles et ecclesiasticas electionem pertinentia observare potes non negligenda. Constat utique ejusmodi electiones, etiam cum necdum confirmatae et omnibus numeris absolutae fuissent, interdum quoque vocatas esse dispositiones.

Atque id providere, ut etiam Christiani, qui parentum suorum. Quasi dicat: Neque ita vero cuncta juxta leges veteres et publicam imperii Romani disciplinam corrigere illorum simpliciter Christianorum respectu cogitaveramus, qui nulla in re primaevam suam sectam [Col. 0782D] deseruerant, et quos proinde, ut praecipuos publicae Romanorum religionis adversarios, nostra intererat ad bonas mentes ejurato Christianismo redire: sed idem quoque illorum Christianorum respectu providere volueramus, qui dictam veterum Christianorum sectam, in varias scissi haereses, reliquerant, adeo non visi nobis eapropter indulgentia aliqua digniores, ut e contrario minus digni viderentur. Siquidem quanam, etc.

Sectam. Religionem. Interpretes: qui cum loquentem Galerium inducere haberent, melius, credo, sectae nomen, ut ut odiosum, retinuissent.

Ad bonas mentes redirent. Ejurando scilicet ipsi quoque in paganismi gratiam, qui Galerio sola bona religio erat, totum suum qualemcumque Christianismum.

Siquidem quadam ratione, etc. Putavi aliquando, antequam Eusebii versionem cum hoc loco contulissem, emendandum fuisse: Siquidem quaedam erat [Col. 0783A] ratio ne tanta eosdem Christianos voluntas invasisset, quaeque deinceps. Postea vero, propter haec interrogantis Eusebii verba, , etc., vidimus legendum potius esse: Siquidem quanam ratione, cum sequentibus, hoc sensu: Siquidem, dicebamus olim, quanam ratione voluntas tanta perversos illos Christianismi sectatores invasit, tantaque stultitia occupavit, ut non ea veteris sectae instituta sequantur, quae primi forsitan istorum pseudochristianorum parentes constituerunt, sed pro arbitrio suo, atque ita ut primis tandem christiani cultus conditoribus fuit libitum, sibimet leges faciant quas observent, et per diversa varios populos congregent. Tangit ergo obiter hic loci Galerius, propter quas antea rationes ipsos quoque primaevae Christianorum sectae desertores noluisset amplius tolerari.

Ut non illa veterum instituta sequerentur, quae forsitan, etc. Aut ut nec illa veterum instituta sequerentur, nec ea, quae forsitan . . . legendum est: aut obscura valde fit oratio atque ambigua, cum juxta leges veteres [Col. 0783B] praecesserit (id est, priscas Gentilium), et mox sequatur, ut ad veterum instituta conferrent: quod ad utramque cum Gentilium, tum Christianorum religionem referri potest; quamquam Maximianus caeterique imperatores Christianos non ad exactiorem veri Christianae religionis cultus rationem edictis suis compulerunt, sed ad ejusdem abjurationem, cultumque idolorum. Assentior vero perillustri Cupero in hujus loci explicatione, putoque haec omnia de antiquo Gentilium numinum cultu capienda. TOLLIUS.

Veterum. Christianorum scilicet, a quorum simplicitate defecerant. Cui causae persecutionem decimam acceptam refert Eusebius, cum invidia passim glisceret, obtrectationes et antistitum inter se certamina misere distraherent Ecclesiam. Edit. Oxon. et Cant. addente tantum postrema: »Vide Eusebium, Ecclesiast. Historiae libro VIII, capite 1.«

Quae forsitan primi parentes eorumdem constituerant. Quasi dicat, quae nec forte etiam veteres simpliciter [Col. 0783C] Christianismi auctores, verum ii ipsi a quibus suae prosapiae originem ducunt, praescripserunt: conjiciendo, verbi gratia, notissimos illos vel ipsis Gentilibus apostolos potuisse olim ejusmodi progeniem habere, quae per aliquot nepotum seriem heterodoxos, de quibus nunc agit Galerius, Christianos produxerit, ut cum Plauto loquamur.

Sed pro arbitrio suo, etc. Procul dubio intelligit sectas et contentiones intestinas, in quas tum diductus fuit Christiani nominis populus. GRAEVIUS.

Atque ut hisdem erat libitum, ita sibimet leges facerent, quas observarent. Locus ad hujus capitis intelligentiam vere notandus. Nam quis primo sensus est, nisi hic atque eodem modo sibimet leges, quas observarent, facerent, quo id antea ab aliis pro libitu factum fuerat? Porro autem, quosnam alios, qui ex mera animi libidine sibimet leges ad religionem spectantes fecissent, intelligere potuit generaliter Galerius, quam Christianos, cum Romani suas de religione sanctiones nequaquam ut humanae [Col. 0783D] libidinis placita, sed ut Egeriae deae monita considerarent? Et jam denique, quosnam alios e Christianis specialiter perstringere potuit Galerius, dicendo: Atque ut hisdem erat libitum, quam primos Christianae religionis auctores? pergendo vero proxime, ita sibimet leges, quas observarent, facerent, et per diversa varios populos congregarent, quam ejusdem veteris Christianae religionis desertores? Conclusum esto igitur, nunquam venisse antea Galerio in mentem tales Christianismi apostatas ad exactiorem veri christianae religionis cultus rationem edictis suis compellere, sed omnes omnino cujuscunque Christianismi, purioris, impuriorisve sectatores ad illius abjurationem cultumque idolorum cogere vel adducere. Mihi alias aliquantulum illustrari posse videbatur hic locus, mutando verborum ordinem in hunc modum: Atque ita ut hisdem erat libitum, sibimet, quaeque postea.

Per diversa. Suppleo loca, vel conventicula. GALE. [Col. 0784A] ---Eusebius tamen ipse quoque sine substantivo nomine, .---Dans les Provinces. Maucroixius. Id est, in provinciis.

Nostra jussio. Nostra edicta. Interpretes.---Adde quae supra ad caput XIV notavimus.

Ut ad veterum se instituta conferrent. Perspicue ostendunt quae jam diximus, pag. praec. col. 2, et porro ostendere pergent pag. seq. quae dicemus, non posse omnino haec verba ad utramque cum Gentilium, tum Christianorum religionem referri, sed unice ad veterum Romanorum religionem pertinere, contra quam ponebat modo Tollius. Sentit nobiscum amplissimus Cuperus.

Multi periculo subjugati. In quo nempe fuissent, si Galerii edicto non paruissent, propter additas eidem gravissimarum poenarum comminationes.---A quoi plusieurs ont déféré par crainte. MAUCROIX. Id est, multi metu subjugati.

Multi etiam deturbati sunt. Conjicerem, ni Eusebii versio obstaret, auctoris manum non deturbati, sed [Col. 0784B] deturpati fuisse, intelligendo scilicet de Christianis, quibus edicente Galerio effossi fuerint oculi, amputatae manus, pedes detruncati, nares vel auriculae desecatae. Primo, quoniam similibus modis Maximinum Orientis confessores accepisse videbimus in fine capitis 36. Deinde autem, quia quin tunc illi misere deturpati sint, indubium est post istud Suetonii in Caligula: Pulchros et comatos, quoties sibi occurrerent, occipitio raso deturpabat. Denique, quoniam admissa semel deturpati pro deturbati lectione, ea apte occurreret differentia inter deturpari et periculo subjugari, quae non itidem, ut opus foret, cernitur inter periculo subjugari et deturbari, cum eodem prorsus videantur redire. Sed faciunt omnino Eusebiana ista, , , ad verbum: Plurimi vero turbati omnigenas mortes pertulerunt, ut haud temere mutandam esse hujus loci lectionem credamus. Praesertim cum, ut ex iisdem Eusebianis apparet, non integer [Col. 0784C] sit, sed mutilus. Eruatur ergo novus aliquis ms. codex, priusquam quid hic noster voluerit, ausim dicere. Maucroixius: Plusieurs aussi n'y ayant pas voulu obéir, ont été punis. Multi etiam, quod parere noluerint, puniti sunt: ut nesciam, quid is legendum esse divinaverit.

Atque cum plurimi. Corrigo, atqui. GALE.

Nec Christianorum Deum observare. Quid ita, si vetustioris et exquisitioris sectae Christiani sua adhuc publica conventicula habebant, in quibus per Galerii edicta liceret Christum colere? Non habebant ergo; idque adhuc magis patebit e sequentibus. Sed, quod non negandum, alio tamen abit amplissimus Cuperus.

Contemplationem mitissimae nostrae clementiae intuentes. Quid quaeso est contemplationem intueri? Procul dubio littera ultima perperam bis fuit exarata. Scripsit enim Lactantius: Contemplatione mitissimae nostrae clementiae, intuentes et consuetudinem sempiternam. GRAEVIUS.---Nihil certius clarissimi collegae [Col. 0784D] emendatione, quae mihi quoque in mentem venerat. Eam multa veterum loca confirmant. Sulpicius Severus libro II Historiae Sacrae, capite 25: »Tum Demetrius, refecto cum Judaeis foedere, contemplatione cladis a Triphone illatae, etc.« Idem Dialogo 2, de virt. B. Martini, capite 13: »Verum illa (virgo) fortissimi vincula propositi, ne Martini quidem contemplatione laxavit.« Justinus libro VIII, capite 8: »His ita gestis forte evenit, ut eum fratres duo, reges Thraciae, non contemplatione justitiae ejus, sed invicem metuentes, ne alterius viribus accederet, disceptationum suarum judicem eligerent.« Observo tantum eosdem Veteres quandoque non simpliciter contemplatione, sed in contemplatione dixisse. Libellus Precum Faustini et Marcellini: »Deprecamur mansuetudinem vestram, piissimi imperatores, Valentiniane, Theodosi, et Arcadi, ut haec in contemplatione Christi Filii Dei, qui vestrum juvat imperium, infatigabiliter [Col. 0785A] legere dignemini.« Atque ita ad verbum Maucroixius hoc loco: en contemplation de notre très-douce clémence.

Ut denuo sint Christiani. Id est ut qui clam ab aliquo tempore Christiani fuerunt, et antea palam Chritiani erant, publice denuo Christiani sint; quorum igitur coetus ita antea Galerii edictis dissipati fuerant, aedesque sacrae dirutae, ut nulli amplius Christiani, sive orthodoxi, sive heterodoxi apparerent, qui quemcumque Christianismum profiterentur. Maucroixius breviter: C'est pourquoi nous leur permettons l'exercice de la religion chrétienne.

Et conventicula sua componant. Hoc est, coetus suos celebrent, secundum Interpretes: Et de tenir leurs assemblées. MAUCROIX. To hold their assemblies. Versio anglica.---Malim ego conventicula de coetuum locis interpretari, et per componant, aedificent intelligere; quo sensu scilicet Virgilius Aeneidos 3:

Quam tuta possis urbem componere terra.
[Col. 0785B] Firmat finis capitis 48: »His litteris propositis, etiam verbo hortatus est, ut conventicula in statum pristinum redderentur. Sic ab eversa Ecclesia usque ad restitutam fuerunt anni decem, etc.«

Contra disciplinam. Illam nempe, quam in ipso fere hujus Epistolae initio publicam Romanorum disciplinam et leges veteres vocavit. Contrary to the established discipline. Tralatio anglica. Ad verbum, contra stabilitam disciplinam; quod non dubito quin eodem debeat referri. Adde Cuperum ad verva Alia autem.

Alia autem Epistola. Par une autre Déclaration. MAUCROIX. By another Ordinance. Versio anglica.---Epistolam et Edictum non distinguo, ait in consimili occasione Pagius. Neque certe videtur magis hic auctor distinxisse, qui in fine capitis praecedentis id, quod nunc a Galerio epistola dicitur, edictum nuncupavit: edictum misit hujusmodi; similiterque initio sequentis: Hoc edictum proponitur Nicomediae. Nos putamus, si res suo proprio nomine appellandae sunt, [Col. 0785C] hoc scriptum propter ultimam praefationis portionem, , Provincialibus suis salutem; deinde vero propter hanc ipsam clausulam, Alia autem epistola significaturi sumus, quid debeant observare, quae non ita bene poterat Galerii edicto inseri; denique propter ipsummet epistolae nomen, quod huic scripto tribuit Galerius, dicendum potius esse, et revera fuisse epistolam, rigide loquendo, quam edictum, sed ex qua tamen, pauculis demptis et mutatis, additoque praesidum programmate, conficiendum confectumque fuerit paulo post edictum proprie dictum. Vide, quaeso, quantopere eo faciant postrema verba Licinii litterarum ad Bithyniae praesidem datarum, quas habes infra, capite 48 et quibus vulgo Licinii de restituenda Ecclesia edictum nomen est. Verba sunt: »Ut autem hujus sanctionis benevolentiae nostrae forma ad omnium possit pervenire notitiam, prolata programmate tuo, haec scripta et ubique proponere, et ad omnium scientiam te perferre conveniet, ut hujus benevolentiae nostrae sanctio [Col. 0785D] latere non possit.« Tum continuo post: »His litteris propositis;« proxime vero ante initium, »de restituenda Ecclesia hujusmodi litteras ad praesidem datas proponi jussit.« Confer similem locum Epistolae Maximini Augusti ad Sabinum, quam integram refert Eusebius, lib. IX, II. E. cap. 9: , . Hoc est, vertente Valesio: Porro ut hoc praeceptum Majestatis nostrae universis provincialibus nostris innotescat, edicto abs te proposito jussionem nostram publicari curabis.

Quid debeant observare. Quinam? Christiani, an Judices? Credebam, Christianos intelligi, ob praecedentia ista: »Ut denuo sint Christiani, et conventicula sua componant, ita ut ne quid contra disciplinam agant.« Maluit Maucroixius de Judicibus accipere: Par une autre déclaration nous ferons savoir [Col. 0786A] à nos officiers de justice la conduite qu'ils doivent tenir envers eux.



CAPUT XXXV.

Hoc edictum. Accipe de superiore illa Galerii Augusti epistola, postquam in edicti formam per Bithyniae praesidem, qui vulgo Nicomediae habitabat, fuit redacta.

Proponitur Nicomediae. Id est, ejusdem praesidis programmate profertur in eo oppido.

Nicomediae. Duae primae hujus libelli editiones, Parisiensis scilicet, anni 1679, et Oxoniensis, anni 1680, Nicomediae: unde posterior in emendationibus, quae serius occurrerant: Lege, Nicomediae; quod et Allixius monebat.

Pridie kalendas Maias. Trigesimo die mensis Aprilis. Maucroixii Versio. Ultimo die Aprilis. Tralatio anglica; quae tria eodem redeunt.

Pridie kalendas Maias. Si quid video, legendum erit, pridie kalendas Februarias. TOLLIUS.---Cum in [Col. 0786B] titulo praefati edicti Galerius Maximianus dicatur tribunitiae potestatis XX, constat, illud emissum esse post kalendas Martias currentis anni (311), quibus tribunitiam potestatem XX auspicatus est idem Galerius. Post illum diem datum, ex Nummis etiam Graecis apud Goltzium, certum redditur. Ultimus enim, in quo annus Augustei ejus imperii notatur. exhibet hos characteres L. Z. id est, annus septimus. Nam cum, Lactantio teste, kalendis Maii anni 305, Augustus renuntiatus fuerit, kalendis Maii currentis Christi anni septimum imperii Augustei annum incoepit. Quare cum idem imperator jam deficiens edictum illud promulgarit, apparet, Lactantii sententiam Galerii Maximiani Nummis corroboratam esse, perperamque scripsisse Valesium in notis Eusebianis, aliosque viros doctos, edictum illud ante mensem Martium datum esse. PAGIUS, in Critica Baron. ad annum Christi 311, num. 12 et 13, ubi et ex quo alio errore error ille importune profluxerit, erudite [Col. 0786C] indicat. Vide locum. Operae pretium est.

Prodiit tandem absoluto anno persecutionis 7 ineunte IX, edictum Galerii, quo persecutio penitus extincta, inter kalendas Martias, quibus XX, tribunitiam potestatem inchoaverat, et pridie kalendas Maias, quo Nicomediae dicit propositum fuisse Lactantius. DODWELLUS, Dissert. Cypr. XI, num. 82.

Ipso, etc. Nempe Galerio Maximiano. Pagius. Quin et suo quoque modo interpretes, cum alter vice pronominis nomen ipsum Galerii, alter vero Maximiani adhibuerit.

Ipso octies, et Maximino iterum Consulibus. Romae . . . anno 311, usque ad mensem Septembris, nulli consules fuerant publicati . . . At in Gallia, Hispania, caeterisque trans Alpes provinciis, quae ad Constantini imperium pertinebant, Maximianus Galerius solus consul eodem anno CCCXI nominabatur. Ita legitur in Fastis Idacii et in fragmento consulari a Bucherio edito, pag. 250, MAXIMIANO VIII, SOLO . . . In Graecia, Macedonia, Dacia, aliisque provinciis Illyrici, in [Col. 0786D] Thracia atque Bithynia, quae partim Galerio Augusto, partim Licinio imperatori parebant, dicebantur consules Galerius Maximianus octies, et Maximinus iterum. Haec nuper didici ex aureo Libello Lactantii Firmiani de Mortibus Persecutorum, a viro doctissimo Stephano Baluzio ex insigni illustrissimi D. Colberti . . . bibliotheca evulgato; siquidem scribit c. 35, edictum pro Christianis a Maximiano Galerio paucis ante ejusdem mortem diebus propositum Nicomedie pridie kalendas Maias, ipso octies, et Maximino iterum consulibus. Norisius apud Pagium in Critica Baron. ad dictum Christi annum 311, num. 3, idque ex quarta Norisii dissertatione de Cenotaphiis Pisanis, cap. I, §. I.

Sed, quod primum, Prosper in Chronico, Victorius in Canone paschali, Cassiodorus, auctor Chronici Alexandrini, aliique eo anno cum Maximiano octies Licinium collegam posuerunt, pergit in laudata Critica [Col. 0787A] clarissimus Norisius, mox addens: Hic forte in Pannoniis, Rhaetia, ac Norico, ubi Licinius imperabat, idem semet collegam Maximino addiderat. Deinde autem, quod longe gravius, nec ab ullo hactenus observatum, Galerius eo ipso anno in praefatione epistolae, ex qua edictum, de quo igitur, confectum est, non modo diserte eumdem Licinium collegam sibi in consulatu adjunxit: sed adjunxit insuper Constantinum, quem et ante Licinium nominat, tacito prorsus secundo illo consulatu Maximini. Eusebii verba latine reddita sic habent: »Imperator Caesar Galerius Valerius Maximianus . . . Consul VIII . . . Et imperator Caesar Flavius Valerius Constantinus . . . . . Consul . . . Et imperator Caesar Valerius Licinianus . . . Consul, pater patriae, proconsul; provincialibus suis salutem.« Quomodo itaque noster, »ipso (Galerio Maximiano) octies, et Maximino iterum consulibus,« nec potius, secundum memoratam Galerii praefationem, »ipso (Galerio Maximiano) octies, et Constantino Licinioque consulibus?« Viderint docti. Nihil [Col. 0787B] ipse nunc, quod mihi satisfaciat, reperio, aut ab illis afferri comperio. Nam quantum ad hasce clarissimi Pagii conjecturas, »Galerio Maximiano mense Martio anni 311 collegam adjunctum esse Licinium Augustum, qui consul appellatur in Edicto Galerii Maximiani: non multo post autem Maximinum Augustum II, ejusdem Galerii Maximiani collegam fuisse, sicut liquet ex verbis Lactantii, ipso octies, et Maximino iterum consulibus;« adeo ut tantum consulatus ille Licinii nequaquam ordinarius extiterit, sed suffectus, rogo primo, cur Galerius, si ita res fuit, Constantinum in dicta praefatione secundo loco consulem, nullo vero Maximianum similiter consulem nominaverit? Rogo deinde, quomodo Licinium Galerius sibi ordinario consuli mense Martio anni Christi 311, suffecerit, si, ex Norisio in praecedentibus, nulli consules Romae publicati sint anno Christi 311, usque ad mensem Septembrem, ante quem jam sat diu obierat Galerius? Non omnes ergo hujus loci difficultates per [Col. 0787C] Pagium sublatae. Sed eas forte brevi feliciter enodatas videre licebit in ultimo clarissimi Norisii opere, quod ad amplissimum Cuperum ex Italia pervenisse audimus, et ex animo gaudemus.

Ipso octies, et Maximino iterum Consulibus. Versio anglica, in Maximian's sighth consulate, and Maximin's third. Ad verbum, in octavo Maximiani consulatu, et tertio Maximini; cujus utinam emendationis vera enim est iterum in tertium mutatio, rationem reddidisset alicubi vir doctissimus, qui ad illam, uti necessariam facileque tuendam, recurrendum putavit. Nos quippe, vel ob proxime sequentia, quibus incumbat fundamentis nescimus.

Maximino iterum Cons. De cujus consulatu secundo, uti et de primo, nulla est in caeteris fastis mentio, ita ut hic sola nitamur Lactantii auctoritate. Noster enim Lydiatus Galerium octava vice consulem statuit sine collega. Edit. Oxon. et Cant. adjiciente ultima: Vide Valesii adnotationes in Euseb. lib. IX, cap. 11.

[Col. 0787D] Ex Lactantio, qui id temporis Nicomediae degebat, patet Maximinum iterum consulem fuisse anno 311. Norisius, ubi supra.

Ex Graecis Dodwelli excerptis, pag. 102, Appendicis ad dissertationes cyprianicas, editiones minoris Oxon.: [Figure: [Table] 7Kb] Anno 307. Consules legimus Severum Augustum et Maximianum Caesarem. Maximinum vult quem Caesarem appellat. Habemus itaque primum Maximini consulatum frustra alibi a clarissimo Baluzio quaesitum. [Col. 0788A] Quamquam et in libro de praefectis urbi obscura etiam extent hujus consulatus vestigia. Anni enim 307, usque ad mensem aprilem, consules ibi consignatos ita legimus. Maximianus VII et Maximian. Secundus ille Maximianus non alius est a nostro Maximino. Nec enim recentiores modo, sed et illius saeculi coaeva monumenta haec nomina confundunt, cum Maximino Maximianum, et cum Constantino Constantium. Dodwellus in Append. ad Dissert. Cypr. num. 1.

Tunc apertis carceribus, etc. Per singulas certe civitates, quod Ruffini locus a Baluzio, adductus testatur: sed mirum tamen, ni hic Nicomediae carceres specialiter intelligendi sunt, ob praecedentia ista: Hoc edictum proponitur Nicomediae.

Cum caeteris confessoribus e custodia liberatus es. Quid hinc contra clarissimum Martyrologii Ecclesiae Germanicae editorem sequatur, jam supra ostendimus.

Cum tibi carcer sex annis pro domicilio fuerit. Purpuram [Col. 0788B] diximus deposuisse Diocletianum anno Domini 305 april. 1, si Idatium, maii 1, si Lactantium audiemus . . . Ab anno autem quo imperium deposuit Diocletianus, perstitit Nicomediae persecutio usque ad palinodiam Galerii, a kalendis maiis anni 305 usque ad pridie kalendas maii anni 311. Id colligimus e Lactantio, qui hoc tempore Donatum suum scribit, e carcere fuisse liberatum, cum carcer illi sex annis pro domicilio fuisset . . . Et toto (illo) sexennio Donatus, et tribus praesidibus sibi invicem succedentibus, Flaccino, Hierocle, et Priscilliano, novies tamen, nec saepius, tormentis cruciatibusque variis subjectus est. Quia nempe, ut non admodum frequentes redire poterant (sacrorum imperii Romani) ludorum vices, ita nec frequentes redibant vices suppliciorum publicorum. DODWELLUS, in Dissert. Cyprian. XI, n. 78, 80 et 89.

Hoc facto. Id est, illa memorati Edicti promulgatione, seu, ad verbum, publicatione. Versio anglica.

Conjuge sua et filio. Valeria Diocletiani filia, et [Col. 0788C] Candidiano. Edit. Oxon. et Cant.---Sa femme et ses enfants. MAUCROIX. Quasi nostri verba sint, conjuge sua et liberis suis; quod valde miror.---Uxor Galerii Maximiani, ait Pagius in loco, quem nos antea levissime tetigimus, erat Valeria Diocletiani filia, quae ob ferociam Licinii ad Maximinum confugit, a quo pessime habita . . . Nullum ex ea Galerius Maximianus filium suscepit; sterilis enim fuit, ut docet Lactantius, cap. 50. Haec itaque intelligenda de Candidiano, quem ibidem Lactantius dicit ex concubina natum, a Valeria adoptatum, ac desponsum filiae septenni Maximini Augusti. Hunc, ut tradit Lactantius, cap. 20, Caesarem facere destinabat pater post celebrata Vicennalia. Sed occisus est a Licinio anno 313, aetatis suae XVI. PAGIUS, in Critica Baron. ad annum Christi 311, n. 12.

Horrenda tabe consumptus est. Facit huc notabilis locus Anonymi Valesiani, quem Pagius in Critica sua Baron. ad annum Christi 311, num. 12, produxit in hunc modum: Porro Galerium Maximianum Serdicae aegrotasse ac interiisse discimus ex anonymo Valesiano, [Col. 0788D] qui postquam de Licinio Caesare creato locutus est, inquit: »Deinde illo in Pannonia relicto, ipse ad Serdicam regressus morbo ingenti occupatus sic distabuit, ut aperto et putrescente viscere moreretur.«

Idque cognitum Nicomediae ( . . . ) mensis ejusdem. De supplenda manuscripti codicis lacuna, quam nunc demum Baluzius quo vides pacto repraesentandam curavit, viri docti plane hactenus, quod non mirum, securi, tantummodo cogitaverant, qua ratione aliquid huic loco, quem mutilum esse sentiebant, insererent: unde orta suspicio, de qua Cuperus et Columbus in suis notis, legendum esse scilicet: Idque cognitum Nicomediae medio mensis ejusdem; quod et nobis olim postrema pars nominis Nicomediae fieri posse suggesserat, absorpto nempe, inquiebamus, medio librarii oscitantia a praecedente voce Nicomediae. Nunc autem, cum hujus loci defectus non librario, sed tempori rerum edaci sit tribuendus, possent certe aeque [Col. 0789A] bene duae voces sub finem, vel in fine, aut unica vox idibus, aliaeve hujus generis deesse, atque medio. Videant qui ms. codicem consulere queunt, quid potius memoratae lacunae spatium vel litterarum ductus, si qui remanent, patiantur. Habet sane versio anglica; before the end of may: quod ad verbum est, ante finem maii.

Mensis ejusdem. Id est, maii kalendis. Edit. Oxon. et Cant.

Mensis ejusdem. Scilicet, maii. PAGIUS.

Kalendis Martiis impendentibus. Anni nempe Christi sequentis (312) quo kalendis Martiis die imperii ejus Caesarei natali ea solemnia, propter perpetem morbum dilata, edere decreverat. PAGIUS.



CAPUT XXXVI.

Quo nuntio. Mortis nempe Galerii Maximiani. PAGIUS.

Dispositis ab Oriente cursibus pervolavit. Tamquam diceret, summa celeritate equis, quos statim post id [Col. 0789B] nuntii acceptum imperaverat, ut certis locis sibi fuisque praesto essent, usus est; sicque maximum itineris spatium ab Oriente, ubi mortem Galerii didicerat, usque ad provincias quas occupare aggrediebatur, veluti perpete volatu confecit. Vis simile exemplum, nec dissimilem locutionem? At ille incredibili celeritate usus pervenit ad patrem jam deficientem, inquiebat noster, capite 24, de Constantino, cum paucis ante versibus de eodem dixisset: »Sublatisque per mansiones multas omnibus equis publicis, evolavit.«

Il prit la poste, et se rendit en diligence dans l'Orient. MAUCROIX. Cui ergo pro vulgata lectione, dispositis ab Oriente cursibus pervolavit, legendum potius visum est, dispositis cursibus pervolavit in Orientem. Sed vide tu, quaeso, quantum haec capitis 19, repugnent: Daia vero (qui et Maximinus) »sublatus nuper a pecoribus et silvis . . . accepit Orientem calcandum.« Nam ab Oriente igitur debuit evolare. Quod et finis capitis 38 postulat.

[Col. 0789C] Ut provincias occuparet, ac Licinio morante, omnia sibi usque ad fretum Chalcedon. vindicaret. A dessein de profiter de l'absence de Licinius, et de s'emparer de toute l'Asie jusques à la mer de Chalcédoine. MAUCROIX. Quasi noster scripserit, ut absente Licinio, Asiam totam sibi usque ad fretum, etc. At primo, quid manifestius, quam ita non duos, sed unicum Maximino sui cursus finem tribui? invadendi scilicet, absente Licinio, totam Asiam usque ad fretum Chalcedonium; quando contra, secundum nostrum, Maximinus animo suo non unicum finem, sed vere duos in illo praecipiti itinere proposuerat: unum nempe, certas sibi provincias quidquid Licinius faceret, hoc est, si vel maxime festinaret, vindicandi; alterum autem non eas solas, sed cuncta ad fretum usque Chalcedonium, si forte Licinio tantisper morari contingeret, occupandi: Ut provincias occuparet, ac, Licinio morante, omnia sibi usque ad fretum Chalcedonium vindicaret. Hic primus ergo Maucroixianae tralationis defectus. Secundus et tertius sint, liberius indubie provincias [Col. 0789D] per universam Asiam, morante vero per absente verti.

Ut provincias occuparet, etc. To take into bis possession all those Provinces: and as Licinius lingered, he possessed him self of al to the straits of Thrace. Versio anglica. Quasi jam nostri verba sint: »ut (omnes illas) provincias occuparet, ac, Licinio morante, omnia sibi usque ad fretum Thraciae vindicavit.«---Malebam vindicaret, quod aperte vir Reverendiss. in vindicavit mutandum esse arbitratus est, retinere; et loco duarum vocum, quas idem ante provincias supplevit, et nos incinulis includi curavimus, suspicabamur propinquas potius, vel proximas librarii culpa deesse.

Fretum Chalcedonium. Quod cum ab una parte inter Thraciam, ab altera vero inter Bithyniae oppidum Chalcedonem jaceret, inde modo pro freto Chalcedonio, freta Thraciae in Anglica tralatione habebamus.

[Col. 0790A] Ad praesens. Tempus scilicet: quomodo saepe Graeci , et omissis substantivis et dicunt, pro in praesenti tempore.

Sustollit censum. Quem Maximianus Galerius instituerat, de quo c. 31. Vide Justinum, libro I, de Magis eodem modo populum Persarum sibi conciliantibus. TOLLIUS.---Sustollit. Editio Aboensis, sustulit.---Nollem factum, cum sustollendi verbo Plautus, Lucretius, Catullus, usi sint. Postremus, ex gr. de Nuptiis Pelei et Thetidos:

Candidaque intorti sustollant vela rudentes.

Neque adeo valide pugnabit supra Columbus pro emendatione sua.

Discordia inter. Lege, Discordia inde inter, etc. TOLLIUS. Item ambo interpretes ut quidem verterunt.---Les deux empereurs en vinrent presque à une rupture. MAUCROIX.---Bythis means the two Emperours were nous in il terms. Tralatio anglica.

[Col. 0790B] Sed conditionibus certis pax, etc. Cum . . . Maximinus in epistola scripta ad Sabinum post mortem Galerii Maximiani doceat, se anno praeterito Nicodemiae fuisse, ut videre est apud Eusebium, liquet Maximinum mortuo Galerio Asiam ac Bithyniam occupasse, quas Galerius una cum Illyria et Thracia sibi retinuerat. Et quidem Bithyniam cessisse in jus et ditionem Maximini colligit Baluzius in notis ad citatum Lactantii locum, ex martyrio sancti Luciani Antiocheni, quod enarrat Eusebius, libro IX, capite 6. PAGIUS.

In ipso freto. Hoc est, in ipso freto Bosphori. Maucroixii versio.---Id est, in ipso mari. Tralatio anglica.---Simplicius forte sit subaudire ex praecendentibus Chalcedonio.

Redit ille. Scilicet Maximinus. PAGIUS.---Consentiunt interpretes, apud quos pronominis loco ipsummet Maximini nomen reperias. Notandum tantum, cum noster non praeterito tempore rediit, sed praesenti redit utatur, neutiquam nunc de consummato Maximini in Orientem reditu sermonem esse, sed [Col. 0790C] simpliciter de suscepto et inchoato: quod mox confirmabitur.

Securus. Hoc est, sese jam securum esse confidens: tecokning that he was now secure. Versio anglica.

Et fit qualis in Syria et in Aegypto fuit. Id est, et in provinciis, quas recenter imperio suo adjecerat, talis factus est, dum per illas in Orientem revertebatur, qualis ante fuerat in Syria et in Aegypto. Nec dissimili sensu Maucroixius: Et sa conduite fut pareille à celle qu'il avait tenue en Syrie et en Egypte. Dissimili vero tralatio anglica, and so he governed Syria and Egypti just as he had done formerly. Ad verbum, atque eodem prorsus pacto Syriam et Aegyptum moderari perrexerit, quo prius inceperat.

In primis indulgentiam Christianis communi tutelo datam, etc. Idem, inquit Baluzius, quod communi consensu. Vocem alibi sibi non occurrisse testatur. Quidni itaque pro corrupta habeatur, et in ipsius vicem facili mutatione succedat tutela? siquidem communis tutela aliud temere hic loci non significaverit, [Col. 0790D] quam edicti nuper editi munimentum quoddam, quo freti securiores dehinc Christiano cultui vacare possent. Vir reverendiss. legit titulo. Ed. Oxon. et Cant.

Tutelo. Editio Aboensis, titulo.---Leg. titulo. VOSSIUS.---Tutelo, pro titulo. ALLIX.---And tho the Christians were now received under the protection of the government, yet, he broke all this. Tralatio anglica. Ad verbum fere: Indulgentiam: qua Christiani in communem magistratuum tutelam traditi fuerant, violavit.---Puto ego veterem lectionem fuisse: In primis indulgentiam Christianis cum muri tutela datam tollit; quod sic explico. Galerius, ut ex prima illius epistola, seu, quod idem est, ut ex hujus libelli capite 34 apparet, promptissimam hanc in Christianorum negotio indulgentiam jam pene moriens porrexerat, ut denuo Christiani essent, et conventicula sua componerent. Atque istam in primis indulgentiam Maximinus, dum a freto Chalcedonio rediens Orientem [Col. 0791A] repeteret, in itinere sustulit. Sed jam alia epistola idem Galerius, ut ex eodem capite certum est, judicibus significaturus erat quid amplius observandum foret circa Christianorum negotia. Neque porro postulabant simpliciter ejusmodi rerum occasio et necessitas, ut per eam epistolam in quibus potius locis Christiani aperte in posterum habitare, suaque etiam templa palam condere haberent, judicibus significaretur: sed fieri nequibat, quin ea loca vel intra urbium muros assignarentur, vel extra. Nunc autem vix quidquam probabilius, quam Galerium posteriore epistola judicibus significasse, placitum sibi fuisse, ut quemadmodum antea Christiani . . . . complures ecclesias suas imperatorum permissu in civitatibus aedificaverant et alioqui tutius semper habitaverant homines in urbibus propter murorum inter caetera tutelam, quam ruri, paterentur Christianos intra cujusque oppidi moenia majoris securitatis ergo morari, sibique ibidem conventicula restituere.

Et vero Christianos ecclesias prius intra urbium [Col. 0791B] septa habuisse, vel unum Nicomediae templum, cujus noster capite 12 meminit, validissimo argumento est: uti quod jam proxime sequetur, subornatis legationibus civitatum, quae peterent ne intra civitates suas Christianis conventicula extruere liceret, apertissime rursus indicat, his ergo licitum prius fuisse per Galerii epistolas ad judices scriptas templa intra Gentilium civitates condere; datamque proinde Christianis a Galerio, non meram de qua superius diximus indulgentiam, sed et muri tutelam pro suis simul domiciliis et conventiculis: unde postea Maximinus indulgentiam Christianis cum muri tutela datam sustulerit. Haec mea saltem de hoc loco sententia, partim propter quas nunc attuli rationes, partim deinde, quia dum ex doctis alii communi tutelo de communi imperatorum consensu accipiunt, alii autem communi titulo emendant, id est, ut exponunt, prescriptis nominibus Galerii, Constantini, Licinii, Maximini, et Maxentii, neutri utique communem, quem oporteret, imperatorum [Col. 0791C] consensum praestare possunt: quatenus nimirum vel de vere communi illorum quinque consensu quaestio est, vel de communi tantum eorumdem ex parte. At si de vere communi, extant quidem apud Eusebium tria priora nomina in Galerii praefatione, cujus toties meminimus, sed non itidem duo ultima, ut sic nequeat prorsus de universali dictorum quinque imperatorum consensione constare. Sin vero de communi trium duorumve duntaxat ex illis, meminit quidem etiam ejusmodi consensionis laudato loco Eusebius, at neutiquam noster, qui in antecedentibus non modo non Maximini, verum ne vel unius imperatoris mentionem fecerit, qui memorate indulgentiae consenserit, sed solius Galerii qui eam miserit; ut haud ferme quidquam locutione ista durius queat concipi. »In primis indulgentiam Christianis communi sive tutelo, sive titulo, datam tollit Maximinus,« si quis tandem communis consensus, cujus ipse neque secundum Eusebium, neque secundum nostrum, ulla pars fuerit, intelligendus est. Accedunt, quod [Col. 0791D] superest, ad muri tutelam de qua loquimur, quatuor tutelarum, tutandi fundi ergo, genera, de quibus Varro. lib I de re rustica. »Nunc de septis, quae tutandi fundi causa, aut partis fiant, dicam. Earum tutelarum genera quatuor. Unum naturale, alterum agreste, tertium militare, quartum fabrile.

Subornatis legationibus, etc. , inquit Ensebius lib. IX, cap. 11, ubi vide Annot. Vales. Editio Cantabrig.

Prodiit . . . absoluto anno persecutionis 8, ineute IX, edictum Galerii, quo persecutio penitus extincta est, inter kal. Martias (anni 311,) et pridie kal. Maias (ejusdem anni) . . . Duravit haec pax ne sex quidem integris mensibus. Inde ad novas artes praetextusque quaerendos restaurendae persecutionis se convertit Maximinus. Imprimis arcuit Christianos a coemeteriis. Tum subornavit civitatum ad se legationes, magni quasi beneficii loco id a se petentium, ut Christiani [Col. 0792A] pellerentur, imprimis Antiochiae, in qua urbis curator Theotecnus egregius impostor novum Jovis Philii simulacrum magicis artibus consecratum erexit, ejusdemque commentus est oraculum, quo juberetur, Christianos urbe omnique urbis territorio esse exterminandos . . . Legationes hae eodem quo decessit Galerius anno, sed exeunte, Nicomediae accepit, postquam Galerii ditionem ad fretum usque Chalcedonium occupasset, et pacem amicitiamque cum Lucinio certis conditionibus composuisset. Hoc ex ipsius Maximini edicto constat in favorem Christianorum sequenti anno 312 finiente edito. Sed et indulgentiam Christianis a Galerio concessam hoc etiam anno revocatam necesse est, si non integris sex mensibus ea pax duraverit. DODWELLUS, diss. Cyp. XI, num. 82.

Maximinus in litteris, quas anno sequenti 312 ad Sabinum praetorii sui praefectum scripsisse dicemus, quasque Eusebius lib. IX, cap. 9, refert . . . . . »cum anno« ait, »praeterito, (anno scil. 311) Nicomediam [Col. 0792B] feliciter essem ingressus, cives ejus urbis me illic degentem adierunt cum deorum simulacris, obnixe orantes, ne hujusmodi hominum genus in sua civitate habitare omnino sinerentur,« et alia, quibus mire illustrantur quae supra ex Lactantio retulimus; gesta enim hoc et sequenti anno in causa Christianorum multis huc usque tenebris circumfusa. PAGIUS.

Apud quem igitur eo pacto insigne vides exemplum subornatarum istiusmodi legationum.

Novo more Sacerdotes maximos per singulas civitates singulos, etc. Quasi ergo aliis verbis scripserit, novo more unum in unaquaque civitate Sacerdotem maximum fecit. Hincque mihi facti novitas: cum prius scilicet Gentiles quidem nonnunquam habuissent et Sacerdotes provinciis vel urbibus impositos, at non singulos per singulas civitates.

Qui et sacrificia per omnes deos suos quotidie facerent. Mihi nemo persuaserit sic Lactantium scripsisse. Excidit vox dies, quae deos praecessit, propter litterarum [Col. 0792C] affinitatem, ut saepe. Illa omissa, cum nihil esset quod pertineret ad omnes, diis suis refinxerunt in deos suos. Scripsit Lactantius: qui et sacrificia per omnes dies diis suis quotidie facerent, ut in capite sequenti, per singulos dies sacrificaretur. Per omnes dies quotidie est pleonasmus, ut nunc jam saepe apud Plautum, post deinde apud eumdem, rursum repetere apud Suet. Caes. 2. vetus vetustum vinum in Curculione. Sin cui haec displicent, posset legi, qui et sacrificia per omnes aedes diis suis quotidie facerent. GRAEVIUS.

Per omnes deos suos. Hoc est, per omnia suorum deorum templa, seu in omnibus templis, inquiebat supra Tollius, et nos cum ipso quod necdum plane respuere possumus, sive propter geminam illam nostri locutionem, capite 17, per omnes deos pro vita ejus rogaretur, sive propter hanc Livineii ad panegyricos veteres observationem, in quam postea incidimus, et qua, quae laudato loco notavimus, videntur non mediocriter firmari. Cicero IV, ad Attic. Ep. 1. et pro P. Sextio, nonas Sextiles salutis natalem [Col. 0792D] appellavit, quod eo die in Quirinali aedes ei consecrata; et eleganter Martialis, Maiae Mercurium creastis idus, ob templum ei tum dedicatum, ut Livius 2. et Festus scripserunt; sive denique quod nondum satis assueti simus huic pleonasmo, per omnes dies sacrificia quotidie facerent. Posteriorem certe Clar. collegae conjecturam, cujus et ille optionem dai, praeferendam credimus. Sed, quod non omittendum, vulgatam quoque lectionem, licet alio atque nos modo, explicat ampl. Cuperus.

Ministerio. Praetulerim, magisterio. GALE. Ministerio, the assistance. Versio anglica; id est, ope, auxilio.

Darent operam (ut) Christiani neque fabricarent. Templa scilicet, uti quidem Maucroixius interpretatus est: devaient empêcher les Chrétiens de bâtir des temples.---Emendo, darent operam Christiani ne quid fabricarent. GALE.---Erunt sine dubio quibus hic [Col. 0793A] ordo magis placeret: darent operam ne quid Christiani fabricarent.

Colerent. Praefero coirent. GALE.

Suo jure. Par son autorité. Maucroixius; quasi dicas, pro sua auctoritate.

Parumque hoc fuit, nisi etiam provinciis ex altiore dignitatis gradu singulos quasi pontifices superponeret, et eos utrosque, etc. Locus, non difficilis tantum, sed valde, si quid video, mendosus, et caeteroqui contraria prorsus ratione acceptus ab interpretibus: censente nimirum Maucroixio propter ultimam sine dubio vocem utrosque, Maximinum singulis provinciis non singulos, sed duos simul praeposuisse pontifices: »Non content de cette ordonnance, il établit encore en chaque province deux pontifes pour avoir l'oeil sur les autres;« cum contra ex reverendiss. Burneti versione non duo, sed unicus duntaxat pontifex unicuique provinciae fuerit Maximini jussu praefectus. Verba sunt: »And not contented with this subordination that he had setled among the priests, he ordered [Col. 0793B] one in every province to be over all the priests of the province.« Quorum sensus est: Neque ita contentus unum sacerdotem maximum caeteris in unaquaque civitate sacerdotibus subjecisse, unum praeterea in unaquaque provincia ordinavit, qui cunctis provinciae sacerdotibus superior foret. Nos primo, propter disertas voces, et eos utrosque, non possumus, quin cum Maucroixio credamus, de duobus quibusdam hic loci agi, qui ex Maximini mente singulis provinciis ad procuranda religionis negotia praepositi sint. Deinde vero, nec possumus quoque propter quasi in his verbis, singulos quasi Pontifices, quin jam vicissim contra Maucroixium duos ejus proprie dictos Pontifices rejiciendos esse ponamus. Porro autem, cum noster in antecedentibus narraverit, Maximinum novo more in unum aliquem ex urbium primoribus dignitatem Sacerdotis maximi per singulas civitates contulisse, non magis ambigimus, quin idem Maximinus geminos hujusmodi [Col. 0793C] dignitatis homines, sed qui interim singuli quasi Pontifices maximi forent, singulis provinciis imposuerit. Ac denique, quod quis ingerat, verum ubinam binarii numeri vox duo comparet? respondeo, non latitare solum in vocabulo utrosque: sed plusquam verisimile esse, illam olim in hunc modum post ablativum gradu extitisse. »Parumque hoc fuit, nisi etiam provinciis ex altiore dignitatis gradu duos, singulos quasi pontifices, superponeret;« et eos utrosque, cum sequentibus. Inde ergo tandem ea vox malis avibus, prae nimia librarii ignorantia vel festinatione, simulque istorum dus et duos affinitate, exciderit: aut potior aliqua suppeditetur conciliatio, quam amplecti queamus.

Candidis chlamydibus. Paludamento sive albae tunicae specie auro interdum limbatae, qua utebantur soli imperatorum ministri, quas utique palatinorum vestes cum summis pontificibus communicavit Maximinus, Edit. Oxon. et Cant.---Non alio sensu versio anglica: »He ordered them to wear theat sort of [Col. 0793D] white habits edged about with gold, which might only be worn by the Chiefs Officers of the Court.«

Chlamydibus, Manteaux. Maucroix; id est, palliis.

Facere autem parabat quae in Orientis partibus, etc. Hoc est, secundum tralationem anglicam: Facere autem parabat contra Christianos in aliis provinciis, quae jam in Oriente fecerat: interpretante vero Maucroixio, quae in Oriente fecerat, illa quoque facere parabat in Occidente.

Cum clementiam specie tenus profiteretur. In eo . . . ponebant hanc clementiae laudem persecutores, de quibus agimus, Diocletianei, si cum vitae pepercissent, oculos tamen dextros eruissent, et sinistros poplites debilitassent candenti ferro. Ex quo itaque coeperunt hae mutilationes, cum vitae servandae causa fuissent excogitatae, exinde rariora fuisse martyria verisimile est. DODWELLUS, diss. Cyp. XI, num. 81.

[Col. 0794A] Occidi servos Dei vetuit, etc. In Oriente scilicet. Nam, quantum ad alias regiones, facere tantum parabat Maximinus, quae in Orientis partibus fecerat, ut noster modo loquebatur: unde et rursus de eodem, in initio capitis 37. Hoc ille moliens, Constantini litteris deterretur. Sed, ne rem dissimulem, non video tamen quomodo scribi olim belle hoc loco potuerit, uti nunc dierum habemus: suspicorque adeo veterem scripturam fuisse, occidi ibi servos Dei vetuit, quaeque postea, intellectis nimirum per ibi Orientis partibus.

Debilitari jussit. Id est hoc loco, mutilari, prout quatuor, quae sequuntur, exempla singula ostendunt. Neque enim omnis debilitatio, mutilatio est, sed interdum, monente merito Casaubono, debiles latinissime sunt, quibus membra facta sunt , seu qui vitio aliquo impediuntur, quominus omnibus membris corporis sui uti possint: quemadmodum illi, v. gr. confessores, quibus candenti ferro debilitatos fuisse sinistros poplites aiebat modo Dowellus. Verum hic, sicut dixi, de veris mutilationibus sermo [Col. 0794B] est. Firmatque alibi idem Dodwellus sequentibus verbis: Ita rediit ad supra dictas corporum mutilationes, quae licet confessores multos fecerunt, nullos tamen martyres.---Il les faisait estropier. MAUCROIX.

Itaque confessoribus effodiebantur oculi, etc. Verum quidem est, post edictum a Galerio Maximiano in gratiam Christianorum emissum Maximinum, ubi illud accepit, mandasse judicibus, ut a christianorum oppugnatione abstinerent, constitutione tamen Galerii suppressa, et nuda tantum voce per Sabinum praefectum praetorii sui provinciarum praesidibus jussis, ut persecutionem adversus eosdem inhiberent, uti narrat Eusebius lib. IX, cap. 1, ubi et epistolam ab eodem Sabino singularum provinciarum praesidibus scriptam recitat. Sed, ut habet idem Eusebius cap. 2. ne sex quidem integris mensibus passus est eum statum permanere, et ad subruendam pacem Maximinus nihil non molitus est. Quam itaque Lactantius narrat, circa mensem Novembrem (is enim mensis sextus est a morte Galerii), [Col. 0794C] ideoque circa Maximini Quinquennalia, quae in eum mensem incidebant, persecutio adversus Christianos instaurata. PAGIUS.



CAPUT XXXVII.

Haec ille moliens, Constantini litteris deterretur. Jam pulcherrimam sibi invidiae declinandae nactus videbatur occasionem (Maximinus), ut quasi urbium legationibus (et ) coactus edictum pacis revocaret. Recripsit enim ad illa civitatum decreta, pellendos esse Christianos . . . Jamque persecutioni matura erant omnia, ni Constantinus illum deterruisset . . . Cum enim post mensem Maium emissa illa probaverimus persecutionis edicta anno 312 movente jam adversus Maxentium Constantino, eo tamen ipso tempore, simul ac rescivit, litteris illum deterruit Constantinus, quibus ad dissimulationem eum adactum scribit. Lactantius sect. 37. Merito quidem ille. Erat enim primus Augustorum Constantinus, cui, pro illorum temporum administratione, [Col. 0794D] parere oportebat reliquos Imperatores omnes, tam Caesares, quam etiam Augustos. DODWELLUS, Diss. Cypr. XI. num. 83 et 85.

Haec ille moliens, etc. Les lettres de Constantin réprimèrent ces violences. MAUCROIX. Ad verbum, Constantini litterae violenta ista facta represserunt. Quas jam, quo tempore Maximinus Constantini litteris deterritus est, eadem Maximini jussu in recentibus provinciis fierent, quae prius ejusdem imperio in Oriente facta erant; proindique quasi jam Nicomediae, verbi gratia, crudeli Praesidis aliorumque ministrorum opera oculos confessoribus effoderet, manus amputaret, pedes detruncaret, nares vel auriculas desecaret; quod certe non est, vel ob ista nostri: Haec ille moliens, id est, ut paulo ante praecessit, facere parans, Constantini litteris deterretur. Dissimulavit ergo.

Constantini litteris. Periere memoratae litterae: sed [Col. 0795A] duplicem constitutionem a Constantino et Licinio datam, alteram hoc anno 312, alteram sequenti, priorumque currenti anno ad Maximinum transmissam, in dubium revocari non potest, licet Baronius, aliique viri doctissimi unius tantum edicti meminerint. Nam, victo Maxentio, cujus clades et interitus ad hunc annum 312, pertinent: Imperator Constantinus, et collega ejus Licinius uno consensu legem pro Christianis absulutissimam et copiosissimam promulgarunt, partaeque de tyranno victoriae nuntium, ipsamque adeo legem ad Maximinum, qui in Orientis partibus etiam tum imperabat, segue ipsis amicum esse simulabat, transmisere, inquit Eusebius, lib. IX, cap. 9 . . . Et praeterea in posteriori Constantini et Licinii Constitutione ab Eusebio, lib. X, cap. 5, relata, non semel prioris hoc anno 312, datae mentio (est), ut docte explicat Valesius in notis ad illud edictum, ubi et quod discrimen inter utrumque esset, ostendit. Secundum edictum Mediolani . . . prius loco incerto datum; videtur tamen Romae, ubi reliquo hoc anno [Col. 0795B] Constantinus egit, promulgatum. De laudatis litteris locutum existimo Lactantium, lib. de Mortibus Persecutorum, cap. 37, in quo, postquam persecutionem a Maximino contra Christianos excitatam narravit, ait: Haec ille moliens, Constantini litteris deterretur. PAGIUS in Critica Baron. ad annum Christi 312, num. 8. et praeced.

Deterretur. Quo usque nempe modo diximus, non per omnia; quia etsi Maximinus in provinciis extra Orientem sitis absterritus quidem fuerit ab effodiendis, verbi gratia, sicut decreverat, confessorum oculis, testatur tamen Eusebius libro IX Historiae Ecclesiasticae, cap. 9, Maximinum post litteras ad Sabinum praefectum praetorii sui a se scriptas, non permisisse Christianis conventus agere, aut Ecclesias extruere, licet Constantinus et Licinius litteris ad ipsum datis id se Christianis concedere significassent. Quae postrema verba ejusdem Pagii sunt, laudato loco, num. 8.

[Col. 0795C] Et tamen si quis inciderat. In eum nempe, vel ministros; ut capite 16. Nam cum incidisses in Flaccinum Praefectum . . . deinde in Hieroclem . . . etc. Maucroixio posterius ministrorum supplementum placebat: Mais lorsqu'un Chrétien tombait entre les mains des ministres de sa cruauté.

Mari occulte mergebatur. Non itaque audebat palam, quod fecerat antea, Christianos laniare: sed nec illos studiose quaerere. Nam si quis inciderat, inquit Lactantius, ut paucissimos fuisse necesse sit, qui in eum inciderent. DODWELLUS, Diss. Cypr. XI, num. 87.

Mari occulte mergebatur. Simili locutione, cap. 50: Ibi saepe illa castas foeminas mergi jusserat. Imo, totidem fere syllabis capite 15, Mari mergebantur.

Occulte. Secretly and in the night. Versio anglica, Hoc est, secreto noctuque.

Et hoc primus invenerat, ut animalia omnia, etc. Intelligit haec Baluzius de privato ciborum palatinorum usu. Siquidem edictum generale de vescendis [Col. 0795D] jam antea constitutum fuerit sub Decio et Galerio Maximiano. Edit. Oxon. et Cant.

Et hoc primus invenerat. Sicut in jure dicundo, supra, cap. 15. a Diocletiano et Maximiano excogitatum fuerat, ut litigatores prius sacrificarent, atque ita causas dicerent. Eapropter mox ait: In caeteris quoque magistris suis similis, ut illic legendum cum per illustri Cupero. TOLLIUS.

Ut animalia omnia, quibus vescebantur, non a coquis, sed a sacerdotibus ad aras immolarentur. Affine est, nec enim omnino simile esse volumus id, quod apud Samuelem legimus, Saulum, cum aliquando Israelitae Philisthaeos fudissent, et populus ad praedam conversus accepisset oves, et boves, et vitulos, quibus cum sanguine humi prius occisis vesceretur, confestim jussisse, quo populus haud amplius contra Jehovam sanguinem comedendo peccaret, ut ad se magnus lapis volveretur; tum continuo, ut quicunque [Col. 0796A] deinceps ejusmodi pecudes jugulare haberent, illas ad se adducerent, mactandas nimirum ad eum lapidem; adduxisse porro usque ad noctem universum populum boves suos in manu sua, qui ibi loci jugulati sint: extructam vero fuisse per Saulum aram Domino in ea occasione, imo primam omnium, quas fecerit. Quid enim, cum haec ita sint, verisimilius, quam Saulum ideo dici aram tum temporis extruxisse, quod magnum illum lapidem, quem ad se volvi curaverat, erexerit illico in altaris modum, ut ad ejus latera Israelitae pecudes suas mactarent, sicque animalia, quibus vesci avebant, fuisse ad aram immolata?

Nihilque prorsus mensae apponeretur, nisi aut delibatum, aut sacrificatum, aut perfusum mero. Delibatum est ejus, quod coenae erat paratum, sed cujus particulam quamdam decerptam diis obtulerant. Solebant autem cibos etiam libare. Sil. Ital. lib. VII.

Distinxit dulces epulas, nulloque cruore
Polluta castus mensa Cerealia dona
[Col. 0796B] Attulit, ac primum Vestae detersit honorem
Undique, et in mediam jecit libamina flammam;
quod Dionysius Halyc. IV, Antiq. Rom. dicit, , »coenarum primitias libare. Sacrificatum« est, quod ex victima diis oblata praecisum erat in epulas, ut solebant partem victimarum, prosecare et adolere, partem sacerdotum et sacrificantium epulis reservare. Mero perfusum, scilicet quo solebant supplicare, ut hi cibi quasi sacrarentur. Quis enim ignorat, thure et vino solitos Veteres supplicare, etiam inter epulas? Horat. IV, Carm. 5. de Augusto:

      Alteris
Te mensis adhibet Deum.
Te multa prece, te prosequitur mero
Defuso pateris, et laribus tuum
   Miscet numen.
GRAEVIUS.

Aut perfusum mero. Quod frontibus invergebatur [Col. 0796C] hostiarum. Vide Servium ad Virgilium. Libatio vero in focum, vel terram fieri solita, de qua eruditissimus Baluzius, alius ab hoc ritus est. TOLLIUS.

Ut quisquis ad coenam vocatus esset, etc. Ita et Julianus apud Sarisberiensem, lib. VII. cap. 21. Idem.

Inde. Deest hoc vocabulum in editione Aboensi; et facile quidem abesse posset ab omnibus. Sed cur tamen rejiceremus, cum in manuscripto codice legatur, nec sit plane superfluum?

Magistri sui similis. Galerii nempe, ut Maucroixii Versio praeivit: Il s'efforçait de ressembler à son maître Galérius. Id est, conabatur similis esse magistro suo Galerio.

Horrea privatorum claudebantur, apothecae obsignabantur. Locus notandus. Nam horrea itaque et apothecae a se invicem, si proprie loqui oporteat, differebant, perperamque adeo confudit Isidorus, lib. XV. cap. V, his verbis: »Apothecae, vel horrea, a Graeco, verbum ex verbo, repositoria, vel reconditoria dici possunt, eo quod in iis homines elaboratas fruges [Col. 0796D] reponunt. Unde et , graeco sermone, repositam rei copiosam substantiam appellamus.«

Apothecae. Boutiques. MAUCROIX. Id est, officinae, vel tabernae.---Sed differunt plurimum officina, apotheca, taberna, inquit Ger. Jo. Vossius in Etymologico, rem mox explicans in hunc modum: In officina res fit ab opificibus. Hinc custodienda defertur in apothecam, e qua qui divendunt, dicuntur mercatores, et interdum cum adjectione, mercatores magnarii. Ex apothecis res mittitur in tabernas, ut ibi prostet venalis: sed tantum habent tabernae, quae minutatim vendant, quique iis praesunt, institores appellantur; ut id maxime videri possit vir doctissimus per apothecam intellexisse, quod Galli nominant un magasin, ni alibi poneret, apothecam vocem esse generalem, quae a jurisconsultis et aliis tribuitur vinorum, olei, librorum similibusque receptaculis,---Apothecae. In queis vina condita. Adeantur notae ad Phaedrum. [Col. 0797A] TOLLIUS.---Commodissima interpretatio. Quoniam sicut ex cap. 31: »nulla fuit area sub Galerio sine exactore, nec ulla vindemia sine custode:« ita postea sub Maximino, in eodem rerum genere, horrea clausa fuerint, vinorum vero apothecae obsignatae: unde sequetur, Maximinum fuisse reipsa magistri sui Galerii similem, quod paulo ante positum.

Debita in futuros annos exigebantur. Non aera sane sed frumenti et vini tributa, prout sequentia ostendunt: Hinc fames agris, etc. hinc caritas inaudita.

In futuros annos. Of the year to come. Anglica versio; quasi dicas, in futurum annum.---Praeferebam numerum multitudinis, cum propter veteris libri fidem, tum quia si haud simpliciter in annum proximum, sed in futuros annos illa, quae modo dixi, debita exigebantur, melius ex eorum solutione inaudita caritas, de qua mox noster loquetur, oriri potuerit.

Hinc fames agris (non) ferentibus. Emendo: Hinc fames agricolis non ferentibus. GALE.---Cogitaveram ego, legi posse: Hinc fames acris afferentibus, memorata [Col. 0797B] scilicet debita, . Quae cum ex parte frumento solverentur, vix fieri poterat, quin qui anno Christi 312, imperata illa frumenti subsidia Maximino in complures annos exhibebant, acri postea fame laborarent. Terentius in Phorm., act. I, sc. I.

Amicus summus meus, et popularis Geta
Heri ad me venit: erat ei de ratiuncula
Jampridem apud me reliquum pauxillulum
Nummorum, id ut conficerem. Confeci; affero.
Quod allati debiti exemplum est.

Armentorum et pecorum greges ex agris rapiebantur ad sacrificia quotidiana, etc. Deest aliquid. GALE.---Nunnulla hic desunt. Non enim cohaerent haec cum sequentibus; pertinet enim ad milites ea, quibus annona jam sordebat, nimia copia carnium e quotidianis sacrificiis ipsis missarum. TOLLIUS.---Pertinet sane. Sed quid, si tamen hic locus mendosus sit potius, quam mutilus, neque aliud ad proxima saltem cum praecedentibus recte connectenda requiratur, [Col. 0797C] quam ut mox suos, pro eos cum pluribus doctis sequenti nota nominandis emendemus?

Quibus eos adeo corruperat, etc. »With which he fed his Domestiks and his Souldiers so copiously, that they come to despise the corn, that was brought them for their provision, so that without any care they threw it often out of doors.« Tralatio anglica, hoc sensu: Quibus (sacrificiis) suos domesticos suosque milites adeo corruperat, ut frumentum aspernarentur quod ipsis in annonam afferebatur, et effunderent saepe, nulla cura habita, extra fores.---Auctoris verba hoc loco corrupta sunt. Maucroixius, ad marginem suae Versionis.

Quibus eos. Scribe punctum ante quibus, et lege: Quibus suos. Id est, Quibus rebus. BOHERELLUS.

Ut aspernarentur annonam. Mere scilicet frumentariam; cum ex antecedentibus appareat, illos neutiquam armentorum ac pecorum carnes aspernatos esse: sed e contrario frumentum propter illarum copiam fastidivisse. Favet porro non sola versio anglica, [Col. 0797D] quam superiori nota descripsimus, verum ea quoque rei annonariae exactio, cujus noster capite 31 meminit; cum ibi loci nulli armentorum pecorumve greges sub annonae notatione contineantur, ut locum consulentibus patebit. Aliter tamen ad nostrum amplissimus Cuperus.

Et effundebant. Et effunderent. Edit. Ox. et Cant.---Mihi, propter sequentia, praeferendum videbatur, Aes effundebat. Militare scilicet, seu pecuniam illam, quae in stipendium militum de aerario a tribunis aerariis adnumerari quaestori solebat, ut locutus est Asconius, et quam denique non infrequenter aes sine addito dictam fuisse, ostendit notissima locutio, aere dirutus miles, de milite, cui stipendium ignominiae causa non dabatur, quodque adeo diruebatur in fiscum, non in militis sacculum.

Cum lites (vel satellites) universos. Cum milites universos. Edit. Aboensis.

[Col. 0798A] Cum lites. Ibi est mendum. ALLIX.

Lites. Lege: milites. VOSSIUS.---Legendum: milites, vel satellites. Ed. Ox. et Cant.---Cum satellites universos malim legere quam milites, quia universis illa contulisse dona Imperator dici nequeat, cum gregariis et tyronibus, qui tamen et ipsi milites, argentum tantum dederit. TOLLIUS.

Cum lites. Emendo: dum comites. GALE; quod eodem recidit.

Expungerent. Expungeret. Editio Aboensis.---Subest hic loci mendum, nec in ipso tantum verbi numero, sed et, ut mihi videtur, in significatione. Scribendum itaque, excoleret, id est, demulceret; quam quidem conjecturam confirmat illud Ruffini cap. 17, lib. VIII, a Baluzio citatum. »Unde et montes auri, ut ita dixerim, congregatos familiaribus suis ac satellitibus largiebatur.« Expungere enim militibus additum nihil aliud significat, quam eos albo militum erasos militia solvere. Edit. Ox. et Cant.---Expungerent. Forte expleret. TOLLIUS.---Corrigo: emungeret. [Col. 0798B] GALE.---Malebam Tertulliani verbum expingeret, id est, exornaret, aut aliquid tale. »Quanto autem blasphemabile est, si quae sacerdotes pudicitiae dicimini, impudicarum ritu procedatis cultae, aut expictae,« inquit ille, lib. de Cultu foemin. cap. 7, et paucis interjectis. »Thamar illa quia se expinxerat et ornaverat, id circo Judae suspicioni visa est quaestui sedere,« et sic saepius alibi. Imo idem capite extremo, quomodo nunc pretiosis vestibus et aureis nummis expingeret, legi posse credimus, non dissimili ratione »serico probitatis, byssino sanctitatis, atque purpura pudicitae pigmentari« dixit, his verbis: »Vestite vos serico probitatis, byssino sanctitatis, purpura pudicitae. Taliter pigmentatae Deum habebitis amatorem.« Intelligo autem per aureos nummos, aurea numismata e collo appensa, qualia interdum multi in aulis Principum gestare cernuntur.

Nam quod viventium, bona, etc. Cui affine est illud Salviani: Latrones hoc quidem proverbio uti solent, [Col. 0798C] ut quibus non auferant vitam, dedisse se dicant. Edit. Ox. et Cant.

Dono suis. Bene itaque suos, pro eos, viri docti pag. praec. reposuerunt.

Nescio, an agendas illi fuisse gratias putem. Je ne sais s'il ne mérite pas quelque louange. MAUCROIX.---Cui ergo legendum potius esse, an non agendas, quam an agendas, visum est.



CAPUT XXXVIII.

Illud vero capitale, et supra omnes qui fuerunt corrumpendi cupiditas, etc. Locus male affectus, sed facile sanandus. Lego modo, et distingue: »Illud vero capitale ei supra omnes qui fuerunt,« vel forte etiam, »Illud vero capitale ei, et supra omnes qui fuerunt, corrumpendi cupiditas, quid dicam nescio, nisi caeca et effraenata.« Hoc est, illud vero in Maximino, longeque supra omnes qui unquam vixerunt mortales, capitale fuit, quod caeca et effraenata corrumpendi sequioris sexus cupiditate laboraverit. Nobiscum porro [Col. 0798D] distinguebant post fuerunt editio Aboensis et Galeus; sed illa quidem pessime alias, nec uno pacto in hunc modum, »Illud vero capitale, et supra omnes qui fuerunt; corrumpendi cupiditas, etc.«

Exprimere pro indignatione sua. Leg. exprimi res, etc. Edit. Oxon. et Cant.

Pro indignatione sua. Id est, secundum versionem anglicam, pro indignatione quae inde debet concipi: for the indignation which this must give.

Pro indignatione sua. Emendo, pro dignatione sua. BOHERELLUS.

Pro indignatione. Lege, pro indignitate. TOLLIUS, item GALE.

Eunuchi, lenones scrutabantur omnia. Elegantissimum , quale et istud Dictis Cretensis lib. V, de Bello Trojano: Itaque singuli, plures, uti quisque occurrerat, benigne adeunt. Observo autem, ut ex utroque exemplo appareat nil obesse, quomimus apud [Col. 0799A] Paulum, I. Cor. VII, 22 pro vulgata distinctione: , , altera ista, qua dudum utor, usurpetur, . , , »Qui enim in Domino vocatus est servus, libertus, Domini est.« Nam non obstare certe totius loci sententiam vel connexionem, sed plurimum e contrario favere, liquido tota complexio sic demonstrat: »Unusquisque, in qua vocatione vocatus fuit, in ea maneat. Servus vocatus es? ne sit tibi curae: sed si potes etiam liber fieri, potius utere. Qui enim in Domino vocatus est servus, libertus Domini est: similiter et qui liber vocatus est, servus est Christi.« Qua de re plura alibi, Deo dante.

Nobilibus foeminis. Quidni potius nobilibus matronis cum Ruffino apud Baluzium. Hic sane foeminae distinguuntur a virginibus: Detrahebantur nobilibus foeminis vestes, itemque virginibus.« At Latinis foeminae non solae sunt quae viris junctae sunt, sed et virgines. Glossaria Labbaei, Foemina, , quam vocem vulgo [Col. 0799B] per foeminea, seu quae foeminei sexus est, interpretantur, quod virginibus quoque proprium.

Per singulos artus inspiciebantur. Non absimilis olim Persarum licentia, et hodie Turcarum, atque item Persarum. TOLLIUS.

Detractaverat. Detrectaverat. Edit. Oxon. et Cant.---Sed jam noster capite 9, detractaret, et in decimo similiter detractassent usurpavit.

Adultero. Editio. Ab. adulterio. Mendose.

Sub hoc ministro pudicitiae integritas nulla, nisi, etc. »Sous ce monstre, la difformité était le seul asile de la pudeur.« MAUCROIX.---Under this monster, thaere, was no other security for modesty, but ugliness. BURNETUS.---Quos patet ergo pro primis verbis sub hoc ministro, sub hoc monstro legisse. Nec male profecto, cum vulgata lectio ferri nequeat. Quo enim bono sensu sub hoc ministro de eo homine dici posset, qui princeps erat, et de quo reapse noster post paucula, sub tali principe?---Sub hoc ministro. Id est, sacerdote, [Col. 0799C] per ironiam. TOLLIUS.---De pudicitiae sacerdotibus, si forte pudicitiae vir doctus pro genitivo casu ad ministro pertinente habuit, probe memini quid in antecedentibus ex Tertulliano adduxerim. »Quanto autem blasphemabile est, si quae sacerdotes pudicitiae dicimini, impudicarum ritu procedatis cultae, aut expictae?« Sed quanam nunc ratione Maximinum noster per magnam ironiam pudicitiae ministrum, id est, interpretante Tollio, sacerdotem, dicere potuerit, nec video equidem, nec capio. Partim, quia pudicitiae minister, et pudicitiae sacerdos non eaedem sunt locutiones. Partim vero, quoniam, ut caetera hujus capitis admodum seria sunt, vix haec portio queat esse ironica. Putem itaque, vel cum clarissimis interpretibus legendum, sub hoc monstro, pudicitiae integritas nulla; aut aliquanto ulterius eadem via progrediendo, sub hoc monstro impudicitiae, integritas nulla, nisi, etc.

In omnibus nuptiis praegustator esset. In quibus nempe nova nupta non esset insigniter deformis, ut antecedens exceptio postulat.

[Col. 0799D] Praegustator. Notant per Africae extrema et Indiam, peregrinati morem illic locorum pervulgatum esse, ut sponsarum virginitas a regibus vel sacerdotibus delibetur. Quin et in Africa peregrini, si recte memini, in regno Mosambique, ad id officium maritis, seu sponsis, praestandum multo cum verborum honore invitantur. Apud nos autem Trajectinae potae affixam proscriptionem nobilis dominii ante aliquot annos legi, quae inter caetera jura et privilegia, jus etiam deflorationis novarum nuptarum continebat, quae tamen pecunia a domino loci posset redimi. TOLLIUS.

Imminutas. Baluzius (in indice scilicet erratorum suae primae editionis; in hac enim plane aliter, pag. 332, col. 2), legere malit invitas, nulla, quod sciam, ratione. Siquidem cum Maximinus praegustator fuerit in omnibus nuptiis, imminutas nihil aliud sonat, quam praefloratas. Edit. Oxon. et Cant.

Comites ejus. Les grands Seigneurs. MAUCROIX; id [Col. 0800A] est, Magnates. His courtiers. Versio anglica. Hoc est, ejus aulici.

Imitabatur . . . Imitabantur . . . Editio Abo. item PAGIUS.---Emendo, initiabantur. GALE.---Supple, imitabantur exemplum et . . . Edit. Ox. et Cant.---Corrigo et suppleo, moechabantur libere, et civium. ABBAS a S. Hilario, canonicus Bellovacensis.

Suorum cubilia . . . violabant. Elegans et modestum dicendi genus, ipsique adeo Scripturae familiare, pro quo sine tanta circuitione Maucroixius, »subjectorem suorum uxores ac filias cum eadem insolentia tractabant.« Recte tamen. Sic enim Gen. XLIX, 4: Ascendisti cubile patris tui: polluisti stratum meum, pro concubuisti cum Bilha concubina mea. Nec dissimili sensu Paulus in Ep. ad Hebr. XIII, 4: Honorabile (sit) connubium in omnibus, et cubile impollutum: vel cum Vulgata, et torus immaculatus: fornicatores enim et adulteros judicabit Deus.

Ne recusari licebat. Leg. nec recusare. VOSSIUS.---Concinit Versio anglica, The father durst not refuse it. [Col. 0800B] Ad verbum, nec audebat pater recusare.

Stipator in latere. Malim, a latere: unde et latrones, quasi laterones, milites a latere. TOLLIUS.

Tous ses gardes. MAUCROIX.---Domesticks or guards Tral. anglica.

A Gothis. Qui ripam Istri incolentes, ea occasione usi, patrem vicinae provinciae invaserunt, indigenis expulsis. Edit. Ox. et Cant.

Tempore vicennalium. Diocletiani nempe. Quod merito suppletur in versione anglica, in the twentieth year of Diocletians Reign.

Maximiano se tradiderunt. Lege, tradiderant. TOLLIUS.

Maximiano. Imo Maximino. MAUCROIX. »Prout saltem ex ejus versione colligere est; se donnèrent à Maximin.

Protectoribus. Ut is ipse scilicet, cujus ita satellites erant, et in latere. vel a latere stipatores, protector quondam fuerat. Cap. 19: Daia vero sublatus nuper [Col. 0800C] a pecoribus et sylvis, statim scutarius, continuo protector, etc. Ad quem locum, quae de protectoribus dicere habebamus, jam diximus. Adde tantum, si tibi vacat, Gruteri inscriptiones, pag. 371. Ins. VI et p. 542, Ins. VII et VIII atque alibi.

Orientem ludibrio habuit. Bene. Nam sanum est igitur, prout supra arguimus, initium capitis 36: Quo nuntio Maximinus audito, dispositis ab Oriente cursibus pervolavit, ut provincias occuparet; mireque simul conveniunt extrema verba, capitis 19: Daia vero . . . . accepit Orientem calcandum et conterendum, cum hac nostri clausula, Orientem ludibrio habuit.



CAPUT XXXIX.

Ut fas putaret quicquid concupisset. Respici hic poterit Historia Juliae et Caracallae. TOLLIUS.

Concupisset. Ciceronis imitatione, qui pro Quintio, sicut tu, ait, semper summe concupisti; et in Phil. charitatem civium et gloriam concupisse; licet idem alibi [Col. 0800D] tam concupierat, quam concupiverunt, et similia multa usurpaverit. Quid? quod nostro prodisset, obiisset, dormisset, quaesisset, sepelisset, redisset, caeteraque id genus, familiarissima sunt, et propemodum perpetua.

Ne ab Augusta quidem, quam nuper appellaverat matrem, etc. Id est, secundum versionem anglicam, ne ab imperatrice quidem Valeria, quae Maximiani vidua erat, et quam suam adoptione matrem agnoverat. He had aknowledged the Empres Valeria, that was Maximians uviddow, his adopted mother.

Post obitum Maximiani. Post obitum Galerii. Maucroixii versio.

Ad eum. Ad Maximinum. Eadem.

In partibus ejus. In Orientis partibus ergo, sicut noster locutus est in fine capitis 36, cum de Maximino, et regionibus ubi Maximinus ante Galerii obitum vixit et imperavit, ageretur. Sed perrarum, opinor, [Col. 0801A] ut regio, in qua quis degit ejus partes vocetur, nisi cum ipsum coram vel per litteras alloquimur: iter in tuas partes tenebo; adhuc in tuis partibus eram, et hujusmodi alia.

Animal nefarium. Ut capite 4, execrabile animal Decius.

Adhuc in atris vestibus erat mulier. Quoique la princesse n'eût pas encore quitté le deuil. MAUCROIX. Ad verbum, Etsi nundum Augusta luctum deposuisset. Nec male sane, cum pro latina locutione, lugubrem vestem deponere, haec quotidie apud Gallos ambulet, quitter le deuil; id est, ut alias plenius loquuntur, ses habits de deuil. In qua itaque luctum pro vestibus vel veste luctus, hoc est, luctui conveniente, luctus teste et indice, adhibemus. Mirum tamen, ut id obiter dicam, non vertisse potius Maucroixium, Elle était encore en noir, cum quod interdum iidem Latini, uti hic, in atris vestibus esse, alibi vero atratum esse, et alibi rursum pullatum esse, dicere soliti sunt, id vulgo et aeque bene vocitetur a nostratibus être en noir (in [Col. 0801B] atro esse, vel in atris, subaudiendo habitu, vel vestibus), atque être en deuil, esse in luctu, hoc est pariter, in habitu luctus, seu vestibus indutum lugubribus. Sed itane etiam aliae gentes? Judaei certe, si non alii, quo rem proprie deductam volebam, propter subjecta Scripturae loca, quibus, quae jam posuimus, lucem afferent. Ezechiel, VII, 27: [Figure: [Hebrew Text] 2Kb] Rex lugebit, et princeps induetur moerore. Hoc est, vestibus moeroris, moerori consentaneis, moestum Principem decentibus, qualis ille saccus v. gr. de quo apud Jonam III, 5, 6. Crediderunt viri Ninivitae in Deum, et praedicaverunt jejunium, et vestiti sunt saccis a majore usque ad minorem. Et pervenit verbum ad regem Ninivae; et surrexit de solio suo, et abjecit vestimentum suum a se, et indutus est sacco, et sedit in cinere. Ezechiel rursum XXVI, 15, 16: Haec dicit Dominus Deus Tyro . . . Descendent de sedibus suis omnes principes maris, et auferent exuvias suas, et vestimenta [Col. 0801C] sua varia abjicient, [Figure: [Hebrew Text] 10Kb] stuporibus induentur, in terra sedebunt, et attoniti super repentino casu tuo admirabuntur. Id est, quoque, vestimentis, stupefacti animi indicibus, amicientur: quod contra David, Psalmo XXIX, 12: Vertisti, inquit, planctum meum in chorum mihi: solvisti saccum meum, et accinxisti me laetitia, [Figure: [Hebrew Text] 10Kb] cum dicere vellet, et accinxisti me vestibus laetitiae, seu laetitiam prae se ferentibus, quae caeteroquin id aetatis candidae esse solebant in Judaea. Eccles., IX, 7, 8: Vade ergo, et comede in laetitia panem tuum, et bibe cum gaudio vinum tuum, quia Deo placent opera tua. Omni tempore sint vestimenta tua candida. Confer, si vacat, insignem locum extremae fere Ciceronis orationis in Vatinium, ubi Tullius inter reliqua: »Illud etiam scire ex te cupio, . . . qua mente feceris ut in epulo Q. Arii, familiaris mei, cum toga pulla accumberes? . . . . quis unquam coenavit atratus? . . . cum tot hominum millia accumberent, cum ipse epuli dominus, Qu. Arius, albatus esset, tu in templum Castoris te cum C. Fidulo atrato, [Col. 0801D] caeterisque tuis furiis funestum intulisti, etc.«

Mulier. Vox nonnunquam contemnentis, ut quando Chremes apud Terentium, uxorem suam Sostratam alloquens, Oh! pergin', ait, mulier esse? Eadem alias non raro irascentis est; ut cum Christus apud Joannem in Evangelio matri suae indignans, Quid mihi, inquit, tecum rei est, mulier? Hic vero, ubi nulla contemptus vel irae Cecilio nostro occasio est, mulier manifeste vicem pronominis ea, vel illa, sustinet; plane, ut in istis Horatii versibus:

   Estne marito
Matronae peccantis in ambos justa potestas?
In corruptorem vel justior? Ille tamen se
Non habitu mutatve loco, peccatve superne
Quum te formidet mulier . . . . .
ubi ultima verba nihil aliud, quam cum ea te formidet, sonant: quod a doctis ante nos observatum, imo, alibi hominem, pro eo vel illo similiter occurrere. [Col. 0802A] ---Mulier. La Princesse. MAUCROIX. Augustae nomen, quod praecessit repetens.

In matrimonio postulat. Leg. in matrimonium. BOHERELLUS, GALE.---Saepius hoc vitium errore librariorum in Lactantii hunc libellum irrepsit, ut ablativus pro accusativo scriberetur. Corrige igitur, et lege, in matrimonium. TOLLIUS.

In illo ferali habitu. Id est mortuali, si haec paucula veterum Glossarum conferantur: , (sed lege potius, .) Ferale, , Mortuale. Mortuale autem est, quod ad mortuum pertinet, aut ob mortuum usurpatur.

Tepidis adhuc cineribus, etc. Ita fere Lucanus initio libri III:

Conjuge me laetos duxisti, Magno, triumphos:
Fortuna est mutata tori; semperque potentes
Detrahere in cladem fato damnata maritos,
Innupsit tepido pellex Cornelia busto. CUPERUS.

Cum inter caetera, quae alibi vir amplissimus ad [Col. 0802B] hunc locum pro summa sua eruditione notavit, simpliciter poni vidissem, veteres Romanos admodum sollicitos fuisse, ne sua, vel aliorum cadavera mutila cremarentur inhumarenturve, recordarer vero Paulum diaconum inter Festi fragmenta disertissime scripsisse: »Membrum abscindi mortuo dicebatur, cum digitus ejus decidebatur, ad quod servatum justa fierent, reliquo corpore combusto,« credidi, quod evenit, in bonam partem accepturum virum doctissimum, si per litteras rogarem, quo pacto laudata Pauli verba concilianda putaret cum contrariis Apuleii, Statii, et reliquorum testimoniis a se adductis. Respondit haud multo post, qua humanitate est, me non importune de Pauli loco quaestionem movisse, sed ita sibi breviter, re perpensa, conjiciendum censendumque videri. Primo, memoratam Paulo consuetudinem antiquissimam quidem fuisse, at non perpetuam, cum praeter Paulum nullus scriptor exertam illius mentionem fecerit. Eam itaque, quantum divinare liceat, in tantam olim desuetudinem lapsu temporis [Col. 0802C] abiisse, ut obsolevisset prorsus iis saeculis, quibus Statius, verbi gratia, et Apuleius vixerunt. Sed nec sibi deinde credibile esse, eumdem ritum, quantumcumque temporis duraverit, ubique simul terrarum obtinuisse; naturam enim, quoties ita digitus mortuis abscindebatur, violatam fuisse aliquatenus: unde citra dubium quamplurimi ab eo usu abhorruerint. Graecos certe nihil unquam istiusmodi fecisse; Romanos autem longe minus superstitiosos fuisse sub primis imperatoribus, quam antea. Praeter quam quod mira semper fuerit vis et potestas temporis in talibus superstitionibus immutandis. Postremo, Kirchmanno quoque vetustam, de qua agitur consuetudinem non diutius visam durasse, quam sibi, quod haec illius verba testentur: »Vero simile est etiam, membrum illud, quod familiae purgandae causa exceptum fuisse nec cum reliquo corpore in urna conditum supra diximus, his ipsis feriis antiquitus, quamdiu mos iste duravit, terra fuisse obtectum. Atque ista [Col. 0802D] sunt, lector, quae tui gratia ex Gallico sermone in latinum convertenda credidimus, ne te idem forsan, qui nos stimulavit, scrupulus pungeret, ubi ad perillustris Cuperi praefationem perveneris.

Patris ejus. Per adoptionem scilicet, ejus ad subintellectum Maximinum referendo; quomodo recte Maucroixius, par adoption père de Maximin. Neque enim hic pater ea notione, qua capite 24 Constantius Constantini pater, proprie loquendo, vocatus est; uti nec qua capite 18, Diocletianus Galerii pater, id est socer, nuncupatur: sed qua vere, qui quempiam seu natum, seu necdum natum adoptavit, appellari solet illius pater. Quo libens ipse Mariae dictum refero: Ecce pater tuus et ego dolentes quaerebamus te, Luc. II, 48. Confer tralationem anglicam hujus loci, his adopted father.

Deinde illum impie facere, etc. Que d'ailleurs il ne pouvait sans injustice, etc. MAUCROIX.---Cui ergo impie, inique est. Mihi potius inhumaniter, vel crudeliter [Col. 0803A] sonet; ut in fine capitis 29, pater impius patrem crudelem, inhumanum, immisericordem denotat.

Repudiet. Non quod tum reapse Valeriam repudiaret, aut jam antea repudiasset; praecessit enim, ejecturus uxorem, si impetrasset: sed quod repudiare cogitaret. Repudiet igitur, pro repudiare velit, aut aliquid tale; sicut proximo capite necabatur, pro neci destinabatur, ut tota loci series confirmabit.

Sine more, sine exemplo, maritum alterum experiri. Iis, quae ad caput 39 et in epistola ad amplissimum Voetium de Augustarum secundis nuptiis noto, addere nunc possum, alias exemplum Valeriae secutas non esse. Nam Eudocia, Constantini Ducae, qui imperator factus est anno Christi 1059 conjux, licet morienti imperatori scripto esset pollicita, sese secundas nuptias non inituram, Romanum Diogenem Patricium, Sardicae ducem et magistrum, in secundum sibi maritum adscivit, isque simul imperator factus est. Galla Placidia, Theodosii Magni filia, Ataulphi regis uxor, remissa a Wallia, a fratre Honorio in [Col. 0803B] uxorem datur Flavio Constantio patricio, anno Christi 418, etsi illum primo recusasset Placidia. Imo Faustina, Marci Antonini, cui philosophi cognomen datum est, uxor, eo non fuit animo. Cum Cassio enim in maritum conspiravit, convenitque cum eo, ut, , , Si quid Antonino accidisset, ipsa pariter et imperio potiretur, uti apud Dionem legimus. Julia, L. Septimio Severo mortuo, Caracallae, cujus erat noverca, nupsit, testibus Spartiano, Victore et Eutropio. Verum Tristanus, t. 2, multis docere conatur, hanc historiam fabulis accensendam esse, et Juliam non fuisse novercam, verum matrem Caracallae. Bina igitur haec exempla parum faciunt ad refellendam Valeriam: sed tertium, idque evidentissimum nobis praebebit Lucilla Augusta, Antonini philosophi et Anniae Faustinae filia. Haec enim in matrimonium data est L. Aurelio Vero, qui a patre Lucillae particeps imperii et Augustus factus fuit. Illam, marito mortuo, et luctus, tempore nondum expleto, nubere fecit Marcus [Col. 0803C] Claudio Pompeiano privato. Capitol. cap. 20: Filiam suam, non decurso luctus tempore, grandaevo equitis Romani filio Claudio Pompeiano dedit, genere Antiochensi, nec satis nobili; quem postea bis consulem fecit, cum filia ejus Augusta esset, et Augusta filia« Sunt tamen nonnulla, quae favent quodammodo hac ipsa in re causae Valeriae. Nam non sua sponte, sed invita id fecit Lucilla. Capitol. Sed has nuptias et Faustina, et ipsa, quae dabatur, invitae habuerunt. Nisi quis censeat Lucillam ideo aegre patri obsecutam esse, quia Pompeianus erat grandaevus, nec satis nobilis; cum alioquin mulier procax, et a Veneris blanditiis nequaquam aliena, non videatur recusatura fuisse nuptias, quae magis dignitati illius convenirent. Deinde illud observandum, Galerium Maximianum, postquam seniores Augusti Diocletianus et Maximianus Herculius purpuram deposuerant, eorumdem cum Constantio Chloro locum occupasse: at L. Aurelium Verum juniorem semper Augustum [Col. 0803D] fuisse. Jam constat juniores Augustos magna reverentia prosecutos esse seniores; adeo ut tamquam Caesares et legati ipsorum forent, nec propterea tam ampla auctoritate et potestate praediti, licet iisdem titulis et insignibus uterentur. Imo hoc ipsum ex historia M. Aurelii et L. Aurelii Veri patet, uti praeclare docet Henr. Dodwellus in dissertatione erudita, De Romanorum pontificum primaeva successione, c. 14. CUPERUS.

Iniquus sim admodum, si quam docte et curiose hic et alibi vir amplissimus de secundis Augustarum ante et post Valeriam nuptiis in utramque partem disseruerit, non ingenue agnoscam, et planissime profitear. Sed superest tamen etiam nunc haec difficultas: Cur Valeria adeo praefracte ullam antea sui loci et nominis foeminam alterum maritum expertam fuisse, negaverit, cum jam id aevi exempla aliquot in contrarium suppeterent? Ubi si quis dicendum [Col. 0804A] existimet, ea forte exempla ignota penitus fuisse Valeriae, vel non satis utique praesentia ejus animo, quando Maximini legatis respondebat, possit quidem alterutrum facile verum esse. Vellem interim, novus aliquis hujus libri manuscriptus codex reperiretur. Quid si enim vetus lectio fuerit, maritum ex filiis alterum experiri, ut apud Plinium; memini tamen me advocatum ex judicibus datum? Habebat certe jam tum temporis filios duos Valeria, si non ex se natos, a se saltem et marito Galerio adoptatos; Candidianum scilicet, quem ipsa ex concubina genitum ob sterilitatem adoptaverat, quae verba sunt capitis 50 et deinde quoque Maximinum, qui, quamvis a Galerio proprie adoptatus (unde paulo ante etiam Valeria: tepidis adhuc cineribus mariti sui, patris ejus), erat tamen eo ipso filius Valeriae: unde noster de illo recentissime, ne ab Augusta quidem, quam nuper appellaverat matrem, potuit temperare; ut omnino Valeria maritum ex filiis alterum expertura fuisset, si secundis nuptiis cum Maximino fuisset conjuncta. Eo [Col. 0804B] magis, quod cum olim Maevium, verbi gratia, alteruter conjugum nominatim adoptaverat, Maevius alterius simul conjugis filius nominabatur. Capite 35: »Post dies paucos, (Galerius) commendatis Licinio conjuge sua et filio (supple suo, eoque Candidiano) atque in manu traditis, etc.« licet, accurate loquendo, Candidianus non adoptivus esset filius Galerii, sed Valeriae. At hic rursus Juliae exemplum, quae post Severi mortem privigno suo Caracallae, aut, ut alii malunt, filio nupsit, importune negotium facessit. Quare ubi pedem secure figam non video.

Homini. Pro quo Versio anglica. Maximino: Maucroixius autem Imperatori habent. Possit commode ex antedictis pro illi sumi.

Mulierem, etc, Her. tralatio anglica. Id est, eam quod nostram praeced. notulam confirmat.

Spadones in tormentis necat. Supervacua hic praepositio, et delenda est. TOLLIUS.---Il fait mourir ses esclaves dans les tourments. MAUCROIX. Ad verbum, [Col. 0804C] curat illius servos necari in tormentis.---He tortured some of her eunuchs. Versio anglica. Id est, aliquot ex ejus eunuchis ad mortem usque torsit.

Ipsam cum matre in exilium, etc. Nempe cum Prisca, Diocletiani uxore. PAGIUS.

Amicas ejus. Leurs amies. MAUCROIX. Hoc est, amicas earum, contra libri fidem; imo et contra totius fere sequentis capitis auctoritatem, ubi non Priscae, sed Valeriae tantum amicae recensentur et describuntur. Melius ergo clarissimus Interpres anglicus, such women as were dearest to her. Id est breviter, ejus amicas.



CAPUT XL.

Suspicabatur. Maximinus scilicet, uti merito suppleverunt interpretes.

Dat negotium Praesidi Eratineo, ut. etc. Cicero in Verrem: Dat amico suo cuidam negotium . . . ut diligenter caveret. Quam etiam phrasim Tullius alibi, atque una cum illo Caesar, Terentius, Sallustius usurparunt. Dare negotium, ut provinciam tradere, in [Col. 0804D] mandatis dare, et si qua sunt similia.

Quarum altera Vestalem famulam virginem Romae reliquerat. Dont l'une avait laissé à Rome une de ses filles de chambre pour vestale. MAUCROIX. Tamquam noster scripserit: Quarum altera unam ex famularum suarum numero Vestalem virginem Romae reliquerat.---Vestalem familiam virginem. Imo, Vestalem filiam virginem. BOHERELLUS.---Concinit Versio anglica in hunc modum: The one was mother to one of the vestal virgins of Rome: altera mater erat unius ex virginibus Romanis vestalibus. Sed adhuc aliter Cuperus.

Non minus Augustae proxima. Ita quoque editio Aboensis. Caeterae omnes cum manuscripto codice, non nimis: unde jam docti in varia abiere.

Non nimis. Rescribendum puto: nonnihil. Anonymus in edit. Ox. et Cant.---Emendo, non minus. GALE.---Non minus Augustae proxima. Sic recte viri docti, uti et Heinsius legendum esse conjecerat. [Col. 0805A] Dicitur autem proxima Augustae, quae erat inter interioris admissionis amicas Augustae; ut proximus epistolarum, qui scrinio epistolarum praeerat, proximus memoriae, proximus libellorum. Illa dignitas dicebatur proximatus in Cod. Theod. De quibus multa docte notavit Salmasius ad Alexandrum Severum Lampridii. GRAEVIUS.---And was the Empresses Kinswoman. Anglica versio; id est, et erat, vel fuit ex Augustae propinquis.---L'autre n'avait pas grand commerce avec l'impératrice. MAUCROIX. Ad verbum, Altera non magnum habebat commercium cum Augusta.---Recte, meo judicio, et si melius adhuc vertere potuisset: Mais elle n'approchait pas trop de l'impératrice. Uno verbo, ex tribus Valeriae amicis, quarum noster infelicem exitum hoc capite persequitur, Valeria primam, tamquam matrem alteram diligebat, sicut modo vidimus, quae illius ergo amica erat intimae admissionis. Secunda autem, licet non palam, furtive tamen Valeriae familiaris fuit. Tertia vero, quanquam et ipsa ex Valeriae amicis, fuit interim [Col. 0805B] longe minus familiaris duabus aliis, adeoque nec propius ad Augustam accedebat; non nimis ergo Augustae proxima eo nomine, sicut capite 26, nec tamen nimium territus.

Necabatur. Id est, ut cum Ammiano loquar, urgebatur necari. »Sed quidquid Caesaris implacabilitati sedisset, id velut fas jusque perpensum, confestim urgebatur impleri.« Ammian., lib. XIV, initio fere.

Non ad judicium, sed ad latrocinium. Hoc est, interpretante Maucroixio, non ad judicem, sed ad latronem.

Invenitur quidam Judaeus, etc. Qua arte nempe duo olim falsi testes contra Nabothum inventi fuerant inter Judaeos Isrehele, I, Reg. XXI, et qua rursum inventi postea pariter Hierosolymis inter Judaeos, qui se Stephanum impie de Mose ac Deo loquentem audivisse, dicerent, act. VI.

Adversus insontes mentiatur. Hoc est, mentiri velit in tempore et loco, affingendo scilicet adulterium [Col. 0805C] insontibus, et se ipsum cum illis rem habuisse, dicendo: unde paulo post: Nec adultero impunitas promissa persolvitur.

Judex aequus et diligens. Ironice dictum. Edit. Ox. et Cant.---Eadem ironia, atque qua Verrem Cicero saepe laudat, ubi de singulari ejus injustia agit, qua innocentes opprimebat. TOLLIUS.---Mihi vix dubium erat, quin olim Judex acutus et diligens legeretur.

Extra civitatem cum praesidio, ne lapidibus obruatur, protulit. Judaeum illum videlicet, cui Eratineus a populo lapidationem metuebat, si intra civitatem tam falsum contra honestissimas matronas testimonium dixisset. Sed aliter, fateor, clarissimi interpretes, cum non uterque solum ne lapidibus obruatur, ad Judicem Eratineum, qui sibi timuerit, referant, verum anglicus insuper post protulit, pronomen eas, vel illas suppleverit, ad tres nimirum Valeriae amicas, imo quasi jam omnes intra civitatem damnatas respiciens, ducendasque duntaxat, quod superesset, ad supplicii locum extra muros. [Col. 0805D] Le Juge appréhendant d'être lapidé, s'il instruisait ce procès dans la Ville, il en sortit accompagné de gens armés. MAUCROIX.---The Judge who condemned them upon this evidence, carried them out of Town to their execution with a Guard; for he was affraid that he should have been stoned by the people. Versio anglica. Quae omnia vix equidem crediderim consistere posse cum sequentibus, ubi Judaeo, nonnisi demum extra civitatem posito tormenta irrogantur, quo dictae mulieres reae peragerentur ac damnarentur.

Nicaeae. Editio Aboensis, Niceae; quomodo scilicet apud Justinum, XII, 8, pro Nicaeam, quae merito vulgata lectio est, Juntae Niceam legunt.

Inrogantur tormenta Judaeo. Ut capite I, Mortem superbis inrogare.

Deum quae jussus . . . . . loqueretur, pugnis, etc. Vir admodum reverendus lacunam hanc ita supplevit: Dum, quae jussus erat, crimina inferret, mulieres, si qua pro se loqueretur, etc.---Malim: Dum, quae jussus [Col. 0806A] fuerat, tamquam invitus loqueretur, etc. ABBAS a S. Hilario.---Sic lacuna videtur expleri commode posse: Dum, quae jussus clam erat, palam eloqueretur. NIC. HEINSIUS.---Distinguo, et suppleo: Inrogantur tormenta Judaeo, dum, quae jussus esset, loqueretur. Pugnis, etc. GALE.---Suspicabar ego, veterem potius lectionem fuisse: »Inrogantur tormenta Judaeo; dumque quae jussus fuerat (puta, dicere, respondere), loqueretur, pugnis coercentur innocentes, duci jubentur.«

Duci jubentur. Ad supplicium nempe: ut mox noster, »ad supplicium deductae et Justinus XII, 11: tredecim correptos manu sua ipse (Alexander) ad supplicia duxit. Id enim saepissimae duci et deduci, simpliciter posita, valent. Tertullianus ad Scapulam, capite ultimo: Arrius Antoninus in Asia cum persequeretur instanter, omnes illius civitatis Christiani ante tribunalia ejus se manu facta obtulerunt; cum ille paucis duci jussis, reliquis ait, , , . Plinius in epistola [Col. 0806B] ad Trajanum: »Interrogavi . . . an essent Christiani: confitentes iterum ac tertio interrogavi, supplicium minatus: perseverantes duci jussi.« Et noster supra, capite 15: »Comprehensi presbyteri ac ministri, et sine ulla, etc. damnati, cum omnibus suis deducebantur.« Neque enim nunc aliud ejus loci supplementum, quod antea ex praecedentibus elici posse credidimus, probamus. Confer Cuperum, in voce coercentur; item Buchnerum ad laudata Plinii verba.

Contraxerat. Avait attiré à ce spectacle. MAUCROIX. Id est, attraxerat ad hoc spectaculum.---Had broughe together. Tralatio anglica. Hoc est, congregaverat, vel adunaverat: quod melius. Omnino enim Ciceroni, Livio, et aliis, contrahere viros, milites, auxilia, pecuniam, eadem sunt atque congregare, adunare, colligere: sicut e contrario distrahere, nonnunquam separare est. Florus, lib. I, cap. 3: »Tribus quippe illis (Curiatiis) vulneratis, hinc duobus (Horatiis) occisis, qui supererat Horatius, addito ad [Col. 0806C] virtutem dolo, ut distraheret hostem, simulat fugam;« pro divideret, separaret, aut aliquid tale.

Promoti militari modo instructi velites et sagittarii prosequuntur. Ita dudum Baluzius ex conjectura, ad calcem suae primae editionis. Idem enim antea cum ms. codice in auctoris verbis, promoti militari modo instructibile mens essagitari prosequuntur; quae et lectio primae editionis Oxoniensis: unde brevi aliae aliarum editionum lectiones; variaeque simul doctorum observationes, quas jam proxime subjiciam, prodierunt.---Promoti militari modo instructibile menses sagittarii prosequuntur. Ed. Aboensis.---Promoti militari modo instructibile mens efflagitari prosequuntur. Ed. Oxon. an. 1684, item Cantabr. et Pagius in Crit. Baron. ad an. Chr. 312, num. 11.---Promoti militari modo instructibile, etc. Ita legit Baluzius, promoti militari modo instructi velites et sagittarii, utpote quod utrique levis sint armaturae milites. Ed. Ox. et Cant.---Legendum: Promoti militari modo instructi et Viennenses sagittarii prosequuntur. [Col. 0806D] VOSSIUS.---Promoti militari modo instructibile mens essagitari proseq. Portentose corrupta varie viri docti studuerunt emendare. Mihi videntur Lactantii haec fuisse verba: Promoti militari modo, instructi telis eas et sagittis prosequuntur. Promoti sunt Duces militares, qui ad ordines sunt promoti per inferiores gradus, Lucanus:

Promotus Latiam gerit ordine vitem. GRAEVIUS.

Corrigo, Promoti militari modo instructi, collinientes sagittas, proseq. GALE.---Emendo, praecedunt militari modo instructi equites, et sagittarii prosequuntur. ABBAS a S. Hilario.---Instructibile mens essagitari. Nullo sensu. Legendum, Instructi . . . . . enses sagittarii. ALLIX.---Mea symbola erat, emendandum esse, promoti militari modo instructi pilo et ense. Sagittarii prosequuntur. Hoc sensu: Promoti sunt ante matronas illas, qui militari modo pilo et ense instructi, tamquam prima acies procederent, sequente [Col. 0807A] statim easdem acie altera sagittariorum. Et vero, cum proxima verba sint, Ita mediae inter cuneos armatorum ad supplicium deductae, manifestum inde est, Eratineum duas armatorum hominum catervas, ne dictae matronae de carnificum manibus raperentur, adhibuisse; unam, quae illis ad supplicii locum ducendis anteiret; alteram autem, quae subsequeretur. Et quod rursum diserte Mamertinus in gratiarum actione pro consulatu, Arma igitur, ait, et juvenes cum gladiis atque pilis non custodiae corporis sunt, sed quidam imperatoriae majestatis solemnis ornatus, id, inquam, aperto pariter indicio est, potuisse recte, secundum nostrum, arma primae turmae pila esse et enses, cum coaevus Mamertinus pila et gladios, quod idem est, de imperatoriis protectoribus loquendo, conjunxerit; itemque Ammianus initio l. XVII, in hunc modum, Quocirca forati pilis et gladiis cecidere complures.

Inter cuneos armatorum. Qui omnes ergo pedites erant, contra quam paulo ante vir doctus ponebat. [Col. 0807B] Cunei enim ex peditum multitudine in cunei formam redactorum constabant, ut ejusmodi cuneus in acie primo angustior, deinde latior procederet auctore Vegetio lib. II.

Nec adultero impunitas promissa persolvitur. Id est: sed Judaeus ille, qui se cum matronis adulterium commisisse mentibus fuerat, data sibi prius fide ab Eratineo, non modo se nullas fictitii illius adulterii paenas laturum, verum omnia etiam flagitia, ob quae merito reus peragi plectique potuisset, falsi, quod dicturus erat, testimonii contemplatione condonatum iri, nequivit tamen promissa eorum impunitate gaudere. Is enim revera, quamvis omnis adulterii cum memoratis nobilibus foeminis admissi plane purus (unde noster in fine praecedentis capitis, »amicas ejus afficto adulterio damnat«), ob alia utique facinora, sicut hoc capite positum, reus erat. »Ce misérable, qui s'était déclaré complice de leurs adultères, ne jouit pas de l'impunité promise.« MAUCROIX.

Aperuit omne mysterium. Hoc est, ut ista cum [Col. 0807C] sequentibus cohaereant, aperire coepit; mussitando v. gr., aliquid, quod, qui propius adstabant, audiverint, vel etiam exclamando. Il decouvrit tout le mystère, inquiunt quotidie nostrates de verbo ad verbum; ut omnino mirer, Maucroixium vocem integram, ne simpliciter verteret, de suo adjecisse, il découvrit tout ce mystère d'iniquité.---Aperuit, leg. aperit. TOLLIUS.

Sub extremo spiritu inquit omnibus qui videbant, innocentes occisas esse testatur. Scripsisse Lactantium censeo: »Sub extrema spiritu inquieto omnibus qui videbant, innocentes occisas esse testatur.« Sub extrema scilicet hora. Nic. Heinsius.---Mihi videtur inquit delendum esse. GRAEVIUS.---Inquit. Haec vos , nisi forte legi debeat, inquirentibus. Ed. Oxo. 1684, item Cantabr.---Pro inquit lego inique. GALE.---Sub extremo spiritu inquit. Forte scriptum, sub extremo spiritu linquente. Malim tamen, sub extremo spiritu, ingemiscentibus omnibus, etc. [Col. 0807D] TOLLIUS.---Emendabam, »et sub extremo spiritu inquies (vel inquietus) omnibus qui videbant, innocentes occisas esse testatur.« Ammianus certe lib. XXIX: »Procopius quidem inquies homo« etc., et Justinius, XLIV, 2: »Velocitas genti pernix, inquies animus.«



CAPUT XLI.

Augusta vero. Valeria nempe, Galerii vidua. PAGIUS.---L'Impératrice Valeria. MAUCROIX.

Mittit ille legatos. Diocletianus scilicet ad Maximinum, quod ultimum ambo interpretes suppleverunt.

Eum. Maximinum nempe: quod perspicuitatis causa adhibitum in anglica versione.

Is quoque imperfecta legatione. Legendum, perfecta legatione. NIC. HEINSIUS.---Corrigebam, Is quoque illi, perfecta legatione, etc, ut illi lapsu temporis in im, servatis tamen utcunque singulis litterarum ductibus, evaserit.



CAPUT XLII.
[Col. 0808A]

Eodemque tempore. Lege: Eodem quoque tempore. TOLLIUS.---Ita etiam legendum esse suspicatur Columbus.

Senis Maximiani. Herculii nempe. PAGIUS.

Senis. Quin et dudum, ne tibi forte sequentia imponant mortui. Testantur ultima verba capitis 30: »Ita ille Romani nominis maximus imperator (Maximianus Herculius) . . . . eliso et fracto superbissimo gutture, vitam detestabilem turpi et ignominiosa morte finivit.«

Et imagines cum quo pictus esset detrahebantur. Emendo, et imagines loco, quo pictus esset detrahebantur. GALE.

Et imagines. Forte deest illius propter sequentia. SPARKIUS, in Edit. Oxon. an. 1684.

Cum quo. Leg. ubicumque. VOSSIUS.---Vir reverend. rescribit ubicumque, Editiones Oxon. et Cant. sive Vossium, sive alium intellexerint.---Suffragatur [Col. 0808B] versio anglica, any where set up. Aliter vero, quodque malim, Cuperus.

Senes ambo. Herculius scil. et Diocletianus. PAGIUS.---Recte. Sed Herculius quidem jam sat diu, ut tantum monebam, fato functus: Diocletianus vero adhuc vivus vidensque. De ambobus porro, pariter vivis, noster supra cap. 12: »Qui dies cum illuxisset, agentibus consulatum senibus ambobus, octavum et septimum;« brevius autem capite 20, »Maximianus (Galerius) postquam, senibus expulsis, quod voluit, effecit,« etc.

Cum videret vivus. Diocletianus nempe, initio praecedentis captis nominatus, et cujus nomen hic loci merito repetitum ab auctore tralationis anglicae ad hunc modum, Diocletian seeing this affront.

Quod nulli unquam Imperatorum acciderat. Alias enim damnatorum principum imagines solemne erat dejicere, lutare, et scalis Gemoniis inferre, ut ex Plutarcho probat Casaubonus. Edit. Oxon. et Cant.

Duplici aegritudine affectus. Mentis nimirum et corporis. [Col. 0808C] Corpus enim indubie morbo aliquo laborabat, quando tam irreverenter agi coeptum est cum communibus Diocletiano et Herculio imaginibus. Confer Cuspiniani verba, quae Baluzius protulit.

Jactabat se huc atque illuc. Ad exemplum lugentis amicum Pelidae; de quo Juvenalis. TOLLIUS.

Viginti annorum felicissimus Imperator. Locus caute et benigne accipiendus; quoniam vel jam ante decimum nonum plane affectum felicitas a Diocletiano recesserat, vel brevi utique post vigesimum inchoatum recessit. Recesserat quippe, non modo priusquam Diocletianus vicennalia ageret (quae quidem prima die vigesimi anni, aut ad summum post duos menses ejusdem anni recentissime elapsos, celebrata sunt); sed etiam antequam ad eorum celebrationem Diocletianus ex urbe Nicomedia Romam ire fuisset aggressus. Noster enim supra disertissimis verbis: »Hoc igitur scelere perpetrato Diocletianus, cum jam felicitas ab eo recessisset, perrexit statim Romam [Col. 0808D] ut illic vicennalium diem celebraret, qui erat futurus ad duodecimum kalendas Decembres:« adeo ut cum id itineris longissimum fuerit, et jam tum felicitas a Diocletiano, quando susceptum est, recessisset, Diocletianus manifeste felicissimus esse decurrente adhuc decimo nono imperii anno desiverit. Quomodo ergo viginti annorum felicissimus imperator, si stricte loquendum est? Adeatur de aliis difficultatibus Cuperus.

Ad humilem vitam dejectus adeo et proculcatus injuriis, atque in odium vitae dejectus. Quis credat, codem in versu bis disertissimum Scripto rem eadem voce dejectus esse usum? Nic. Heinsius conjiciebat in priori loco scribendum esse, ad humilem vitam redactus. Sed cum in odium vitae dejici vix ferant aures Latinae, cum optime dicatur ad humilem vitam dejici, censeo scribendum esse, in odium vitae deductus. GRAEVIUS.

[Col. 0809A] Dejectus adeo. Imo tribus vocibus, dejectus a Deo. Boherellus, item Gale; quae et nostra jamdudum erat conjectura.

In odium vitae dejectus. Malim, adductus. Vox enim dejectus statim praecessit. TOLLIUS.

Corrigo, deductus. GALE.---Emendo, devectus. BOHERELLUS.---Praefero, tam quoniam caeteris minus distat a vulgato dejectus, quam quoniam, cum de eo agatur, qui aliquando imperator extitit, elegans eo pacto fuerit oppositio, licet tacita, inter Diocletianum provectum olim ad principale fastigium (nam sic noster, capite 4: Quasi hujus rei gratia (Decius) provectus esset ad illud principale fastigium) et eumdem Diocletianum usque ad odium vitae devectum.

Fame atque angore confectus est. Alii eum morbo aquae intercutis extinctum ferunt, alii veneno, Suidas suspendio. Ut ut se res habeat, periisse eum constat anno 312, ante nuptias Licinii et Constantiae. Ubi Victorem redarguit Baluzius, qui Diocletianum ad festivitatem illam vocatum venenum hausisse asserit, [Col. 0809B] eo quod mortem suspectaret dedecorosam. Edit. Oxon. et Cant. addente ultima, Vid. Valesii Annot. in Eccles. Hist. Socrat. lib. I, cap. 2.

Creditum hactenus, Diocletiani mortem hoc anno (316) contigisse; ita enim scriptum a Zozimo, auctore Chronici Alex. et Idacio in fastis, qui sub hujus anni consulibus habet, Diocletianum diem functum esse in Salona 3 nonas decembris. Sed post librum Lactantii de Mortibus persecutorum in lucem emissum, eum initio anni trecentesimi decimi tertii interiisse, non dubitandum, cum Lactantius statim ac mortem ejus narravit, de interitu Maximini locuturus, capite 43 dicat: »Unus jam supererat de adversariis Dei, cujus nunc exitum ruinamque subnectam. Diocletianus itaque ante Maximinum extinctus . . . Victor autem in Epitome, quoad annum mortis, Lactantio suffragatur, licet in mortis genere discrepet: »Vixit, inquit, (Diocletianus) annos sexaginta octo, ex quibus communi habitu prope novem egit. Morte consumptus est, ut [Col. 0809C] satis patuit, per formidinem voluntaria. Quippe cum a Constantino atque Licinio vocatus ad festa nuptiarum, per senectam, quominus interesse valeret, excusavisset, rescriptis minacibus acceptis, quibus increpabatur Maxentio favisse, et Maximino favere, suspectans necem dedecorosam, venenum dicitur hausisse.« Quod ultimum fama tantum a Victore narratum, valde incertum. Sed quoad caetera, inter Lactantium et Victorem convenit, non solum Diocletianum et Maximianum anno trecentesimo quinto abdicasse, ut suo loco ostendi: sed etiam Diocletianum anno 313, ante Licinii nuptias et Maximini obitum sublatum fuisse. Nam ab anno 305, ad annum 313, utroque extremo incompleto pro integro numerato, anni sunt novem, quibus Diocletianus privatam vitam duxit. PAGIUS.



CAPUT XLIII.

Unus jam supererat de adversariis Dei. Maximinus nempe, secundum hanc adjectionem Anglicam, Namely [Col. 0809D] Maximin. Maximinus Daza. Edit. Oxon. et Cant.---Recte omnes; quanquam, quod miraberis, in hoc toto capite, ubi ex professo, nec paucis de Maximino disseritur, ne semel quidem Maximini nomen cernatur. Sed quos noster utique adversarios Dei nuncupavit, Maucroixius non male adversarios Christianorum interpretatus est. Et Baluzius porro, cum eorumdem Dei adversariorum catalogum texeret, nullo loco Constantinum Chlorum caeteris accensuit, quod contra clarissimum Meldensem episcopum observamus.

Exitum. Exitium. Editio Aboensis, incerta causa, vel auctore. Nihil enim de istac emendatione Columbus in suis notis. Certum est, undecumque veniat, non esse contemnendam, et exitium quoque optime cum ruina conjungi. Sed quidni interim vulgata lectio melius servetur, ob consimilem locum primi capitis: »Qui templum sanctum everterant, ruina majori ceciderunt; qui justos excarnificaverant, coelestibus [Col. 0810A] plagis et cruciatibus meritis nocentes animas profuderunt . . . . . De quo exitu testificari placuit, ut, etc.«

Quia praelatus ei a Maximiano fuerat, etc. Quando scilicet Galerius Maximianus, qui certo certius hujus loci Maximianus est, Licinium, praeterito Maximino, imperatorem nuncupavit. Unde noster initio cap. 32: »Nuncupato igitur Licinio imperatore, Maximinus iratus, nec Caesarem se, nec tertio loco nominari volebat;« paucisque interjectis: »et praescriptione temporis pugnat, se priorem esse debere, qui prior sumpserit purpuram.«

A Maximiano A Galerio. MAUCROIX. Quoiqu'il eût conçu de la jalousie contre Licinius, que Galérius lui avait préféré.

Licet nuper cum eo amicitiam confirmasset. Illam nempe, de qua noster cap. 36. »Sed conditionibus certis pax et amicitia componitur, et in ipso freto foedus fit, ac dexterae copulantur.«

Et ipse Legatos, etc. Quid et ipse hoc loco sit, non assequor, cum nulla de quoquam praecesserit mentio, [Col. 0810B] qui prior legatos ad urbem Romam miserit. Emendo igitur: Eo ipse, hoc est, Ideo ipse; vel Eo ipso, hoc est, Ob id ipsum, legutos, et quae deinceps; nec dissimili ratione Cicero in De Finibus: Hoc ipso, quod adest.

Ad urbem misit. Romam misit. Versio anglica.---Misit. Rectius, mittit. TOLLIUS.

Occulte. Euseb. Hist. Eccles. lib. VIII, capite 14: . Edit. Cant.

Scribit etiam familiariter. Id est, amice; ut sensus sit Maximinum non amicitiam tantum Maxentii postulasse, sed verba simul amicissima in eam rem adhibuisse. Maucroixius: avec beaucoup d'honnêteté. Quasi latina sint: Cum multo verborum honore, vel verbis honorificentissimis. Sed est certe familiariter in mille locis huic similibus amicitiae vox, non honorificentiae. Terentius, verbi gratia, in Heaut. act. I, sc. 1:

[Col. 0810C] Tamen vel virtus tua me, vel vicinitas,
Quod ego in propinqua parte amicitiae puto,
Facit, ut te audacter moneam, et familiariter.
Cicero de Amicitia: »Nihil enim turpius, quam cum eo bellum gerere, quocum familiariter vixeris.« Plinius denique in epistolis: »Ipse sum testis, familiariter ab eo dilectus.«

Fit amicitia. Paucissimis nimirum, uti solet, initio consciis et participibus; adeoque, dicere liceat, intra privatos parietes.

Utriusque imagines simul locantur. Statim nempe post illius amicitiae conciliationem, in publicum rei testimonium, simulque Maxentiani de re ipsa gaudii.

Maxentius tanquam divinum auxilium libenter amplectitur. Quid amplectitur? An Maximini societatem, sicut supplevit Maucroixius? Maxence regardait cette alliance comme un secours envoyé du ciel. Sed Maximini ergo societas nominata fuisset in praecedentibus, [Col. 0810D] ut e communi posset repeti. At ibi solam Maxentii societatem memoratam videmus. An Maximini legatos? vel, cum anglica versione, oblatam Maximini amicitiam? Verum jam noster de Maximini legatis et amicitia loquendi finem fecit in antecedentibus, et ad collocatas simul Maximini Maxentiique imagines transivit his verbis: Recipiuntur legati benigne, fit amicitia, utriusque imagines simul locantur. Missas igitur Maximini imagines libenter et tanquam divinum auxilium amplexus sit potius ex nostri mente Maxentius, quam aliud quidvis, si verum praesentis loci sensum inquiramus: Maxentius tanquam divinum auxilium libenter amplectitur. Praesertim cum Romanis, verbi gratia, solemne esset Pessinuntium simulacrum tanquam divinum auxilium respicere: unde Herodiano vocatum. Et missae porro Maximini imagines ad Maxentium, si quae nunc posuimus bene vera sunt, uti olim Constantinus imaginem [Col. 0811A] suam ad Galerium miserat, sed non pari modo acceptae. Nam Galerius utrum illam Constantini susciperet, deliberavit diu, sicut cap. 25 vidimus, et in eo pene res fuit, ut illam et ipsum, qui attulerat, exureret; et suscepit denique admodum invitus. Verum Maxentius Maximianas e contrario tanquam divinum auxilium amplexus est.

Jam enim bellum Constantino indixerat. Anno nempe 311. Nam bellum inter Constantinum et Maxentium, non anno 312, sed praecedenti inchoatum; cum auctor incertus panegyrici Constantino dicti, c. 21, testetur, eam expeditionem annuam fuisse; et Eutropius lib. X: »Id bellum quinto Constantini anno commotum esse.« At quintus Constantini annus die 24 Julii, anno Christi 311, absolutus est, eoque proinde anno bellum Maxentianum inchoatum. Recte autem Lactantius: »Jam enim (Maxentius) bellum Constantino indixerat;« licet contra laudato loco Eutropius: »Quinto Constantinus imperii anno bellum adversus Maxentium civile commovit.« Nam [Col. 0811B] bellum illud revera a Maxentio indictum fuisse, etiam Zozimus, lib. II, nos docuit his verbis: »Maxentius occasiones gerendi adversus Constantinum belli quaerebat, seque dolere propter obitum patris sui simulans, cui mortis causam Constantinus praebuisset . . . « Et Nazarius in Panegyrico Constantino Aug. dicto, c. 9, 10, 11 et 12, illud etiam bellum Maxentio imputat, et Constantini prudentiam ad illud evitandum pluribus laudat. Ex Pagii Critica Baroniana, ad annum Christi 312, num. 2.

Senem illum. Id est, vertente Maucroixio, senem Maximianum, de quo certe agitur, et qui alias pater fuit Maxentii.

Intestabilem (vel exitiabilem), etc. Hoc est, detestabilem et invisam. Edit. Oxon. anni 1680, item Cant. ad discordiam, quae proxime nominatur, referendo.---Hoc est, detestabilem et invisum. Edit. Ox. an. 1684, quod, si menda non sit typographica, ad senem illum pertinet.---Intestabilem. Leg. detestabilem. VOSSIUS. [Col. 0811C] Item Gale, ad instar, inquit, detestabili, in fine cap. 49.---Sed intestabilis quoque apud Sallustium, pro detestabili et execrando legitur. Locus est: »Nisi, quia illi in tanto malo turpis vita integra fama potior fuit, improbus intestabilisque videtur.«---Intestabilem. Cum in manuscripto sit xtabilem, legendum censeo: »inexpiabilem finxisse discordiam.« GRAEV.

Finxisse discordiam cum filio. Artes istius modi jam a temporibus Tarquinii Superbi notae fuere; nec dissimile, quod in vita Augusti apud Suetonium legitur. TOLLIUS.

Sed id falsum. Nec id falsum. GALE.---Plane contra sequentia; quod non capio. Quinam enim sibi vere ac filio totius orbis imperium vindicare voluit Maximianus Herculius, si, ex sequentibus, id propositi habebat, ut et filio, et caeteris extinctis, se ac Diocletianum restitueret in regnum? Utinam ergo mentem suam explicasset vir doctissimus!



CAPUT XLIV.

[Col. 0811D] Jam mota, etc. Ab anno nempe 311, ut pluribus modo notatum.

Inter eos. Obscure dictum; pro quo planissime Interpretes: »Inter Maxentium et Constantinum.«

Patris sui exercitum receperat a Severo. Vide Constantini orationem ad Sanctorum coetum, cap. 25, et Valesii annot. ibid. Edit. Cantab.

Patris sui. Maximiani. MAUCR.

Suum proprium. Locutio melioris latinitatis amatoribus non praetermittenda; quippe quorum nonnullos vel de ista numismatis, quod ante triennium profugorum, quos vocant, nomine in hac Trajecto cusum est, dubitare viderim, OMNES. UT. PROPRIA. VISCERA. EXCEPTI. quasi nimirum vitiosus inesset Gallicismus. Sed ne quidem apud Latinos, ut apparet, suus proprius loquendi genus vitiosum fuit. Firmant sequentia exempla. Julius Capitolinus in Antonino Pio: »In suis propriis fundis vixit varie ac pro temporibus.« Lactantius [Col. 0812A] lib. V Instit., cap. 11: »Alii suo proprio adversus justos odio.« Vopiscus in Firmo: »Marius Maximus . . . . Avidium . . . . non suis propriis libris, sed alienis innexuit.« Imo Cicero ipse de Oratore: »Crassus sua quadam propria, non communi oratorum facultate;« et ad Terentiam cum possessivo pronomine primae personae: »Ipsa calamitas communis est utriusque nostrum: sed culpa mea propria est. Idem tamen alibi, quod non negandum, copulam interposuit. Sic in Tuscul. Quaest. »Propriis et suis argumentis quaeque res tractanda.«

De Mauris atque Italis nuper extraxerat. Lege exstruxerat. Sic supra, cap. 12: Acie structa. TOLLIUS.---Emendo, contraxerat, GALE.

Maxentiani milites praevalebant. Colligebam non ita diu, ex subjecto Justini loco [(1) 1Kb] , ubi perpetua conspicitur oppositio inter superstites Alexandri pedites et equites, nunquam militibus consentiunt Justino aliud esse posse in ejus verbis, quam peditibus consentiunt, adeoque Latinos interdum militum vocabulo pedestres [Col. 0812B] copias ab equestribus distinctas significasse. Idque multa Livii loca similiter adstruere, viri docti ante nos observarunt. Sed procul dubio nihil est, quod hic Maxentianorum militum notationem eo modo restringat. Intelligantur ergo potius Maxentii copiae pedestres et equestres simul, ex usu vocis notissimo ac vulgatissimo. Hortatur (Alexander) milites suis scribere, inquit, verbi gratia, Justinus, lib. XII, cap. 5, cum non solos pedites, qui de se durius opinarentur, cognoscere vellet Alexander, sed equites quoque. Idem historicus alibi: »Inde, ait, hostem petens (Alexander) milites a populatione prohibuit;« intellectis citra controversiam non solis triginta duobus mille peditibus, qui in Alexandri exercitu erant, sed et ejusdem quatuor mille equitibus, ut sequentia ostendunt. Adde nostri locum, qui capite 45 non procul ab initio legitur, simulque Cuperum.

Ad utrumque paratus. Eventum puta peremptorium, citam mortem, aut victoriam laetam, juxta illud Horatii:

   [Col. 0812C] Concurritur, horae
Momento cita mors venit, aut victoria laeta.
Firmat Justini locus, lib. VI, cap. 7: »Nam ut videre, inter quae, et pro quibus starent, aut vincendum sibi, aut moriendum censuerunt.« Quin et ista Ciceronis epistola ad Toranium luculentus est hujus loci commentarius. »Etsi, cum ad te scriberem, aut appropinquare exitus hujus calamitosissimi belli, aut jam aliquid actum et confectum videbatur, tamen quotidie commemorabam, te unum in tanto exercitu mihi fuisse assensorem, et me tibi, solosque nos vidisse, quantum esset in eo bello mali, in quo, spe pacis exclusa, ipsa victoria futura esset acerbissima, quae aut interitum allatura esset, si victus esses, aut, si vicisses, servitutem. Itaque ego, quem tum fortes illi viri et sapientes Domitii et Lentuli timidum esse dicebant (et eram plane; timebam enim, ne evenirent ea, quae acciderunt), idem nunc nihil timeo, et ad omnem [Col. 0812D] eventum paratus sum. Cum aliquid videbatur caveri posse, tum id negligi dolebam: nunc vero, eversis omnibus rebus, cum consilio profici nihil possit, una ratio videtur, quidquid evenerit, ferre moderate, praesertim cum omnium rerum mors sit extremum.«

Constantin résolu à tout ce qui en pourrait arriver. MAUCROIX.---Having resolved to put all to hazard, versio anglica.

[Col. 0813A] Pontis Mulvii. Hodie, Ponte-Mole. MAUCROIX.---Mulvii. Milvii. PAGIUS.---Leg. Milvii. Editio Cant.---Leg. Mylvii. ALLIX.

Ad sextum kalendas novembris. Scribe, a. d. sextum, etc. TOLLIUS.---Maxentius, ut ex Lactantio liquet, 6 kalendas novembris, id est, 27 octobris, imperator Romae appellatus est . . . . Suspicatus alias fueram, locum mendosum esse, ac legendum, ad quintum kalendas novembris. Sed locus libelli de praefectis Urbi, 6 kalendas novembris, Annius Anulinus dies 34, P. V. hanc suspicionem tollit. PAGIUS.

Maxentium vicit Constantinus 6 kalendas novembris, auctore Lactantio. Nec longe abit kalendarium Constantii a Bucherio editum. In eo enim ad 5 kalendas novembris habemus: Evictio Tyranni; ad 4, Adventus Divi; si tamen tyranni nomine Maxentius potius, quam Licinius sit intelligendus, ut est sane verisimillimum. DODWELLUS.

In veteri quidem kalendario Constantio imperante scripto, ad 5 kalendas novembris habetur: Evictio tyranni; [Col. 0813B] ad 4 vero ejusdem mensis: Advent. divi; sed haec verba non de Maxentio et Constantino, sed de Licinio et Constantino intelligenda, ut ex libello de Praefectis Urbi manifestum fit. In eo enim ad annum Christi 312 dicitur, 5 idus februar. Aradium Rufinum praefectum Urbi creatum esse, et 6 kalendas novembris Annium Anulinum. Quare 6 kalendas novembris Maxentius devictus, et alter Urbi praefectus a Constantino renuntiatus. Neque aliter locus ille explicandus. Falluntur ergo, quicumque verba laudata kalendarii Constantiani de Maxentio interpretanda volunt. PAG.

Quinquennalia terminabantur. Id est, notante Maucroixio, quintus annus regni Maxentii. Cinquième année du règne de Maxence. Quibus ista versionis anglicae consentiunt: »The 27 of October was now near, which was the Anniversary of Maxentius's coming to the empire: and now his fith year was almost out.«---Quinquennalia terminabantur. Quae solemnia die imperii natali celebrari mos erat. PAGIUS. [Col. 0813C] ---Lactantius nos docuit diem sextum kalendas novembris, seu diem vicesimum septimum octobris, imperii maxentiani natalem fuisse, cum imperatores eo die quinquennalia et id genus festa celebrarent, quo imperium inierant. Idem alibi.

Commonitus est in quiete. Proprium hoc verbum. Moneri enim dicuntur, quibus Deus aliquid per somnium imperat. Vide Inscript. Antiq. TOLLIUS.

Coeleste signum Dei. Mira periphrasis crucis; nisi si ita explicare lubet, in coelo visum Constantino signum, seu imaginem crucis, ut aliqui tradidere [(1) 1Kb] . Stratagema hoc Constantini non minus scitum, quam illud Philippi Macedonis, quo sacrilegos Phocenses protrivit. TOLLIUS.---Coeleste signum Dei. Le signe adorable de la croix. Id est, adorandum signum crucis. MAUCROIXIUS. Liberiore profecto paraphrasi, et quae interpretem partium studio nimis addictum spiret.---The Divine Marck, the Signi of the Cross, tralatio anglica; quasi dicas, Divinum insigne, Signum crucis.

[Col. 0813D] Atque ita praelium, etc. Id est, atque deinde, vel atque postea. Non enim Christo mens fuit, ut Constantinus praelium eo ipso tempore, quo coeleste Dei signum notaturus erat in scutis, committeret, adeoque si planius loqui oportet, inter notandum: sed notaret ut primo; postea vero, notatis semel dicta littera clypeis, praeliaretur. Confer quae superius observavimus, item istum Spartiani locum in Severo. »Cincium Severum calumniatus est, quod se veneno appetisset, atque ita interfecit,« pro, deinde interfecit, uti res clamat, et pridem monuit Erasmus. Vide rursum quae ad verba capitis 49: Et sic hausit venenum, dicemus.

Et transversa x littera summo capite circumflexo, Christo in scutis notat. Haec, inquit Baluzius, ita intelligenda sunt, ut Christi Monogramma circumflexum [Col. 0814A] fuerit in capite Labari, ut videmus in nummis veteribus. Ed. Ox. et Cant.---Et transversa x littera. Malim, Et transversam x litteram. BOHERELLUS.---Distinguo, Et transversa x littera, summo capite circumflexo, Christo in scutis notat. GALE.---Optime vir perillustris correxit: Transversae x litterae summo capite circumflexo Christum in scutis notat. TOLLIUS.

Christo. Christum, Editio aboensis; quod ego quoque legendum conjeceram.---»Et fit peindre sur ses boucliers un x avec un accent circonflexe, qui signifie Jéesus-Christ.« MAUCROIX.---Negligentius dictum. Accurate enim loquendo, circumflexa littera x non Jesus Christus, , sed tantum, Latine Christus per compendium notatur.---»And ordered theletter x with the letters of the name of Christ mixed in a Monogramme, to be drown on all their shields,« versio anglica.

Sine Imperatore. Sine Maxentio, versio anglica.

Pari fronte concurrit. Concurrere in mille locis pugnare, seu praeliari est. Horatius v. gr. in laudatis ante [Col. 0814B] versibus:

Militia est potior. Quid enim? Concurritur: horae
Momento cita mors venit, aut victoria laeta.
Et Justinus, lib. III, cap. 5: »Itaque tantis animis concursum est, ut raro nunquam cruentius praelium fuerit.« Sed tamen saepe alibi eadem vox simul aliquo currere, vel citato gradu iter emetiri valet. Ita eodem libro et capite Justinus: »Lacedaemonii quoque eo conspiratius ad arma concurrunt.« Et noster cap. 45: »Maximinus exercitum movit e Syria hyeme quam cum maxime saeviente, et mansionibus geminatis in Bithyniam concurrit debilitato agmine.« Accipio autem hic pari fronte concurrere, pro, eadem fiducia et alacritate, qua contra te veniant hostes, obviam illis ire: ut necdum scilicet de pugna utriusque exercitus sermo sit, qui mox tantum his verbis inchoabitur, Summa vi utrinque pugnatur, verum proprie de motu Constantini militum, qui ipsi quoque confidenter et [Col. 0814C] festinanter contra Maxentianos ex adverso procedentes procurrerint; nec sit denique hic loci minor differentia inter concurrere et pugnare, quam apud Justinum lib. IX, cap. 8, inter procurrere in hostem, et manum conserere, hac pericope: Patri mos erat etiam de convivio in hostem procurrere, manum conserere, etc. quae duo certe plurimum differunt.

Et dux increpitatur. Et Maxentius increpitatur. Interpretes.

Velut desertor salutis publicae. Ut quisque scilicet salutem partium, quas sequitur, vocare solet salutem publicam. Atque talis desertor fuit postea justissimo Dei judicio dux ille, idemque persecutor, qui cum in acie, cui intererat, aliter rem geri quam putabat videret, projecit purpuram, et sumpta veste servili fugit, ac fretum trajecit, ut in exercitu pars dimidia prostrata sit, altera vero vel dedita, vel in fugam versa, quod deserendi pudorem desertor imperator ademisset. Eum autem sequentia tibi capite 47, Maximinum [Col. 0814D] nominabunt.

Cumque repente populus Circenses enim natali suo et debita voce subclamat. Aliqua verba desunt. PAGIUS.---Locus mutilus. ALLIX.---Ita supplenda et distinguenda sunt haec verba, »Cumque repente populus, (Circenses enim natali suo celebraverat),« etc. Edit. Oxon. et Cant.

Cumque repente. Legendum: Cum repente. BOHERELLUS.---Loco misere corrupto sic sanitatem restitui posse censebat Nic. Heinsius, si legatur: »Cunctusque repente populus, Circenses enim natali suo edebat, una voce subclamat.« GRAEVIUS.---Lege: »Cum repente populos (Circenses enim natali suo edebat) una voce subclamat.« Natalis hic est dies, quo imperium susceperat, quem paulo ante imminuisse dixit: ubi imminere de proxime sequenti die accipiendum est. Sic supra cap. 35: Kalendis Martiis impendentibus, dixit; id est proxime sequentibus. Die vero illo [Col. 0815A] natali quinquennalia terminata dicit noster, id est, primum imperii quinquennium finitum: quo exacto, ludi demum fiebant ipso die natali, qui primus alterius quinquennii sequentis. Frustra sunt, qui vocem quinquennalia aliter explicant, et pro ipsa festi solemnitate capiunt. TOLLIUS.---Reponebam: »Tumque, vel tuncque repente populus, Circenses enim natali suo dabat, edita voce subclamat Constantinum vinci non posse;« ut ex duabus vocibus dabat, edita, nullo sensu debita ab imperito et praecipiti librario factum fuerit. »Circenses dare, ut natalia dare, Ciceroni; et munus dare magnificentissimum, Plinio. Edita autem voce, sicut idem Cicero lib. II Tusc.: »Quas hic voces apud Sophoclem in Trachiniis edit?« Firmat nativa vis verbi subclamandi, seu, ut alii scribunt, succlamandi, quod proprie acclamare est. Livius lib. VI, ab urbe condita: »Obsecro vos, . . . putate me ex media concione unum civem succlamare.« Idem lib. III: »Haec Virginio vociferanti succlamabat multitudo, nec illius dolori, nec suae libertati se defuturos.« Circenses [Col. 0815B] porro (supple, ludi) ex anglica versione sunt Hippodromi spectacula: » the spectacles of the Hippodrome.«

Qua voce. Legendum: Hac vel Ea. Editiones Oxon. et Cant.---Retine, Qua. BOHERELLUS.

Libros Sibyllinos inspici, Le livre des Sibylles. MAUCROIX; id est, Sibyllarum librum, numero singulari, contra quam omnino oportebat. Adi, v. gr. Lactantium de Falsa religione, capite 6. Rectius ergo versio anglica: The Sibylline books.

Hostem Romanorum. Perplexa locutio, cujus mysterium aperit Cuperus.

Pons a tergo ejus scinditur. Quin et illius jussu, si Maucroixio credendum, ut vincendi necessitas animos suo exercitui adderet. Il fit rompre le pont après lui, afin que la nécessité de vaincre donnât plus de courage à son armée. Sed videntur sane sequentia plurimum adversari: »Ipse in fugam versus properat ad pontem, qui interruptus erat;« cum nullo [Col. 0815C] modo verisimile sit, Maxentium alia de causa ad eum pontem, elabendi gratia, properasse, quam quia non interruptum credebat. Quod si revera probabile, non interrumpi ergo jusserat.

Et manus Dei supererat aciei. Locus male affectus: quod vel ipsaeliberiores interpretum versiones non leviter monent. Mais Dieu favorisait Constantin. Maucroix. Hoc est, sed Deus favebat Constantino.---And the hand of God appeared over the Armies, tralatio anglica. Ad verbum, et manus Dei apparuit super exercitus.---Legendum forte: Et manus Dei suberrat aciei. Id est, sese huc et illuc per pugnantium ordines extendit, vim suam latenter contra Maxentii milites exerens. Acies enim saepe pugna, seu praelium est. Cicero ad Torquatum: »Nam etsi quem exitum acies habitura sit, divinare nemo potest, tamen et belli exitum video.« Et 2. Tuscul.: »Non sentiunt viri fortes in acie vulnera.« Suberrare autem aciei, ut apud Claudianum suberrare montibus, his versibus:

[Col. 0815D] Indigetes fluvios Italis quicumque suberrant
Montibus, Alpinasque bibunt de morte pruinas.

Maxentianus proterretur. Scilicet, miles. Malim tamen plurali numero, Maxentiani proterrentur. TOLLIUS.

Maxentianus. Imo, Maxentiana, acies nempe. BOHERELLUS.

Proterretur. Proteritur. GALE.---Maxentius was beat, Burneti versio; ut plane videatur utramque manuscripti vocem hoc pacto emendasse: Maxentius proteritur.

Litteras deprehendit. Inter Maxentii chartas scilicet: Among Maxentius es Papers he found Maximin letters. Versio anglica.

Statuas et imagines invenit. Imperatorias nempe, quas Maximinus Maxentio miserat. Eadem.---Adde [Col. 0816A] quae nos supra de statuarum et imaginum discrimine partim diximus, partim indicavimus.

Senatus Constantino virtutis gratia primi nominis titulum decrevit, quem sibi Maximinus vindicabat. Quod Caesar ante Constantinum creatus fuisset. PAGIUS.---The Senat did Constantine the honour to order his name to be put first in order, before the other Emperours. Anglica versio, hoc sensu: Senatus in Constantini honorem decrevit, ut ejus nomen caeterorum imperatorum nominibus praeponeretur. Puta, in edictorum praefatione.---Non video ego, ut ingenue dicam, qua ratione eum sensum latina verba ferant. Corrigerem igitur libenter: »Senatus Constantino, virtutis gratia, primi numinis titulum decrevit, quem sibi Maximinus vindicabat,« hoc est, titulum, seu epithetum Maximini, quod a Maximino usurpabatur, et una semper fuit a praecipuis Jovis appellationibus; ut in posterum nempe Constantinus haud simpliciter Imperator, sed Imperator Maximus, et Constantinus Maximus vocaretur. Firmat finis capitis, ubi non, [Col. 0816B] Cognito deinde senatus decreto sic exarsit (Maximinus) dolore, ut inimicitias aperte profiteretur (et) convicia jocis mixta adversus imperatorem primum, vel primi nominis diceret, reperies, sed adversus imperatorem Maximum. Firmant secundo non paucae inscriptiones Gruterianae collectionis, quas Romani in Constantini honorem post debellatum Maxentium in publico proposuerunt. Ista, puta, Arcus Constantini qui etiamnum Romae visitur:

IMP. CAES. FL. CONSTANTINO MAXIMO. P. F. AUGUSTO. S. P. Q. R.

Firmat denuo, quod non tantum memorata appellatio, Maximus, unus ex Jovis titulis per ea tempora extiterit, ut Maximini rescriptum ad civitatum decreta contra Christianos, et innumerae insuper inscriptiones testantur, sed quod iisdem etiam temporibus Jupiter primum numen Romanorum fuerit, ut inscriptiones quoque mille locis ostendunt. Firmat [Col. 0816C] denique, quod cum in antecedentibus Galerium Maximianum novies sibi Maximi titulum arrogare viderimus, Germanicus Maximus, Aegyptiacus Maximus, Thebaicus Maximus, et sic de reliquis, nihil credibilius sit quam Maximinum, Galerii exemplo, idem sibi epithetum tali aliqua ratione vindicasse, vel simpliciter etiam Maximi titulum affectasse. Consultant ea de re numismata, qui possunt.

Senatus Constantino virtutis gratia primi nominis titulum decrevit. Inde pro auctoritate egit cum Maximino Constantinus. DODWELLUS.---Postquam Constantinus decreto senatus primi nominis titulum accepit, quem sibi Maximinus arrogabat, quod Caesar ante Constantinum creatus fuisset, pro auctoritate egit cum Maximino, qui ideo illas ad Sabinum litteras hoc anno (312) scribere coactus est, quas Baronius in annum sequentem perperam confert. PAGIUS.

Ad quem victoria liberatae urbis cum fuisset allata, etc. Id est, ni fallor, ad quem cum liberatae urbis Romae nuntius, hactenusque victricis, quod quam [Col. 0816D] victoriam Constantinus de Maxentio reportaverat, populus Romanus suam duxerat, fuisset allatus, haud aliter accepit Maximinus, quam si ipse victus fuisset. Revera enim eam victoriam gavisi tandem solideque Romani, tanquam ipsimet vicissent. Hinc in antecedentibus: »Confecto tandem acerbissimo bello, cum magna senatus populique Romani laetitia susceptus imperator Constantinus.« Planum certe allatam victoriam, allatum de reportata victoria nuntium eleganter significare; satisque agnoverunt interpretes, etsi quomodo liberatae urbis victoria afferri vere potuerit, cum non vere ipsa, sed e contrario Constantinus adversus illam et Maxentium pugnans vicisset, haud explicuerint.

La nouvelle de ce grand événement ayant été portée à Maximin. MAUCROIX. Id est, cum magni illius eventi nuntius allatus fuisset ad Maximinum.---Who was as much struck with the news that was brought to him [Col. 0817A] of Romes being thus freed from tyranny, as of it had been a defeat given himself, versio anglica. Hoc est, qui (Maximinus) cum ad eum nuntius de Roma tyranni imperio liberata fuisset allatus, non aliter accepit, etc.

Non aliter accepit, quam si ipse victus esset. Maximinus, postquam nuntium de Maxentio debellato accepit, maximopere doluit. »At ille,« inquit Eusebius lib. IX, cap. 9, »his rebus compertis, primum quidem, utpote tyrannus, graviter ingemuit. Postea vero, etc.« PAGIUS.

Adversus imperatorem maximum diceret. Nota bene. Nam, ut ante collegimus, in Constantini igitur gratiam decretum vere noveque fuerat a senatu, ut in posterum imperator maximus cognominaretur. Ita enim potius Maximus, cum majuscula M ab initio, quam, ut vulgo, cum minori scribendum putem. Caetera quae huc pertinere possint, jam recenter dicta sunt.



CAPUT XLV.
[Col. 0817B]

Constantinus rebus in urbe compositis, hyeme proxima Mediolanum contendit. Maxentium vicit Constantinus 6 kal. novembr. auctore Lactantio, De Mort. Pers. cap. 44. (Is autem dies vulgo vigesimus septimus octobris vocitatur.) Ita ut Romam octobris 29 ingressus fuerit Constantinus. Inde duos menses Romae non explevit. (Nam) de Maxentio et Constantino ita Nazarius: »Quicquid mali sexennio toto dominatio feralis inflixerat, bimestris fere cura sanavit.« Convenit etiam lex Constantini in Codice Theodosiano, quam Romae edidit sub initium decembris, sed Roma statim discessurus. DOWELLUS.

Cum Nazarius in Panegyrico, quem Constantino dixit, cap. 23, scribat, quidquid mali factum fuisset, bimestrem fere curam sanasse, patet, anni insequentis initio, rebus urbanis constitutis, Roma Mediolanum perrexisse, ut Licinio Constantiam sororem suam in matrimonium daret. Dico, sequentis anni initio, [Col. 0817C] quia lib. I Codic. Theod. De censu, dicitur: Dat. 15 kalend. feb. Rom. Constantino A. IV, et Licinio III coss. anno sc. 313. Mense itaque januario adhuc Romae erat Constantinus, nisi loco Dat. legendum sit cum aliquibus editionibus PP. PAGIUS.

Constantinus rebus in urbe compositis, hieme proxima (anni scil. 313) Mediolanum contendit, ponit idem Pagius alibi, eisdemque, ut apparet, insistens hypothesibus. Sed, quod primo notandum, non ideo tamen sibi ipsi perpetuo constitit vir clarissimus, ut haec illius verba ad dictum annum, num. 2 testantur: Constantinus sub finem anni praecedentis (312) vel currentis (313) initio Mediolanum venit, et Constantiam sororem Licinio in matrimonium collocavit. Deinde vero, non ita tantum, quo potius tempore Constantinus post reportatam de Maxentio victoriam Mediolanum profectus fuerit, dubitavit proprie Pagius: sed videntur omnino postulare, cum victoria illa ad sextum kalendas novembris reportata, tum Nazarii locus, Quicquid mali sexennio toto dominatio feralis inflixerat, [Col. 0817D] bimestris fere cura sanavit, atque ista denique nostri locutio hyeme proxima, cujus facile sensus esse possit, cum hyems proxime instaret, ut statuamus Constantinum medio circiter decembri ex urbe Roma Mediolanum contendisse. Praesertim, cum, verbi gratia, Parisiensis editio Codicis Theodosiani, apud Nivellium anno 1586, vulgata, nullo modo legem primam De Censu datam fuisse Romae prae se ferat, sed simpliciter propositam, in hunc modum:

Imp. Constantinus A. ad populum. Quoniam tabularii civitatum per conclusionem potentiorum sarcinam ad inferiores transferunt, jubemus, ut quisquis se gravatum probaverit, suam tantum pristinam professionem agnoscat, etc. PP. (id est, Proposita) 15, kal. feb. Rom. Constantino A. III, et Licinio III coss. Quod aeque certe fieri potuit absente Roma Constantino, et Mediolani versante, ac si revera Romae praesens fuisset.

[Col. 0818A] Mediolanum contendit. Sub hujus anni (313) consulibus Constantino imp. 9, Licinio imp. 7. Constantinum adhuc mense Martio Mediolani fuisse, constat ex lege 1, De bonis vocantibus, ibidem 6 id. Mart. data, quae refertur in Codice Theodosiano. PAGIUS.

Eodem Licinius advenit, ut acciperet uxorem. Constantiam nempe, quam Constantius Chlorus, Constantini pater, ex Herculii privigna Theodora sustulerat, eamque proinde Constantini sororem ex patre; quin et Licinio jam ante desponsam, uti supra capite 43 memoratum his verbis: »Maximinus tamen ut audivit Constantini sororem Licinio esse desponsam, etc.«---Decembri, ut existimo, ineunte, Mediolanum venit, nuptiarum causa, Licinius. DODWELLUS.---Id ego potius sequentis anni initio accidisse censuerim. Sed, utcumque sit, cum semel feliciter, ut ex hoc capite et quadragesimo octavo discimus, Constantinus et Licinius apud Mediolanum nuptiarum ergo convenissent, universa illi obiter eo loco, quae ad commoda et securitatem publicam pertinerent, [Col. 0818B] in tractatu habuerunt; atque haec, inter caetera quae videbant pluribus hominibus profutura, ordinanda esse in primis crediderunt, ut darent et Christianis et omnibus liberam potestatem sequendi religionem, quam quisque voluisset.

Constantinus deinde Mediolano (labente adhuc anno 313) digressus, in Galliam et ad inferiorem Germaniae limitem, ubi Treveris, reversus est, ac Francorum et Barbarorum ad Rhenum transitum inhibuit, repressitque, ut testatur auctor incertus panegyrici Constantino dicti cap. 21 . . . Hincque, ut observat Gothofredus in Chronologia Codicis Theodosiani, Treviris postea datae ab eo plures constitutiones hoc anno mensibus novembris et decembris. Licinius vero Mediolano ad Illyricum reversus est, ut habet anonymus Valesianus. PAGIUS.

Hyeme quam cum maxime saeviente. Fallor, an haec lectio corrupta, et pro ea legendum, vel simpliciter, hyeme quamquam maxime saeviente; vel una voce amplius, [Col. 0818C] quaeque a ms. codice suggeritur, hyeme, quamquam cum maxime saeviente. Cogitent docti. Explicant ut bene sanam Cuperus et Columbus.

In Bithyniam concurrit. Puto: in Bithyniam accurrit. GRAEVIUS.---Lege: in Bithyniam procurrit. TOLLIUS.---Sed a nostro concurrere, pro in unius aut plurium comitatu procurrere, festinatoque plus minus gradu vel itinere progredi, usurpatum esse, jam supra, credo, evicimus. Et hic locus capitis 25 confirmare possit, »admonentes eum periculi, quod universi milites, quibus invitis ignoti Caesares erant facti, suscepturi Constantinum fuissent, atque ad eum concursuri alacritate summa, si venisset armatus.«

Transjecto protinus freto. Thraciae nimirum, uti recte supplevit versio anglica: having crost the straits of Thrace. Vulgo Bosphorus Thracius nuncupatur.

Nec tamen quicquam vis aut promissa valuerunt. Locus non male forsan pro mutilo habitus a Columbo.

Per quos fuit spatium nuntios litterasque mittendi [Col. 0818D] ad imperatorem. Diverso modo acceperunt interpretes. Gallicus nempe, ac si ita Cecilius noster scripserit: per quos satis fuit spatii ad mittendum nuntios litterasque Licinio (Il y avait déjà onze jours que la ville était assiégée, terme suffisant pour donner avis à Licinius des choses qui se passaient). Anglicus vero quasi auctoris verba sint: quos quidem dies Maximinus ad hoc obsessis praefiniverat, ut per eos imperatorem de suo et Bysantii statu monerent (they hald eleven days assigned them, for advertising the emperour.) Eligant ex istis sensibus eruditi quem maluerint. Sed verius, opinor, est, quia apud nostrum ne minima quidem mentio istius modi spatii Bysantinis a Maximino concessi reperitur, sententiam esse, Bysantinos per undecim dies obsidionis, qua undique Maximini exercitu circumfuso pressi sunt, haud simpliciter spatium habuisse nuntios litterasque mittendi ad Licinium, sed revera viam invenisse, qua id vel invito Maximino [Col. 0819A] praestarent, ut se proinde post id temporis non praeter omnem Licinii notitiam expectationemve Maximino dediderint.

Cum milites non fide, sed paucitate diffisi. Cujus fide, vel paucitate? Videtur vox praesidii deesse, vel aliquis tandem similis genitivus in hunc modum: Cum milites non praesidii fide, sed paucitate diffisi.---Pro diffisi, lego defecti.---GALE.

Hinc promovit Heracleam. Maximinus scilicet, quanquam id nomen ab ipso fere capitis initio sit repetendum. Heracleam autem, Heracleam Thraciae intellige, quae mox alia appellatione Perinthus vocabitur. Ptolemaeus, , , Perinthus, aut Heraclea. Incertus poeta:

   Quae magna Perinthus
Ante fuit, priscum mutavit Heraclea nomen.
Confer dicenda infra.

Festinato itinere. Non absimili locutione Plinius in panegyrico: Festinatis honoribus amplificat atque auget; [Col. 0819B] simillima vero Jo. Frid. Gronovius, vir summus: Usum ait necessario magis quam consulto festinata navigatione, cum videlicet hunc locum Dictyos Cretensis ex ingenio et manu scripto simul codice emendasset: »Legati paucis diebus ad Trojam veniunt; neque tum Alexandrum in loco offendere. Eum namque properatione navigii inconsulte usum, etc.« Quin videri haud immerito possit Justinus ex plena phrasi, festinato itinere, concise festinato dixisse, his verbis: »Poenitere deinde dimissi Demetrii (Phrahatem) coepit: ad quem retrahendum cum turmas equitum festinato misisset, Demetrium, etc.« qui nempe alibi eodem sensu citato itinere miserunt, scripserit.

Accepta in deditione Perintho. Id est, Heraclea; sic enim vocata Heraclea Thraciae ad differentiam aliarum ejusdem nominis urbium, ut notat Valesius ad lib. XXII Ammiani. PAGIUS.

Accepta in deditione. Corrige, ut supra aliquoties, in deditionem. TOLLIUS; item Boherellus.---Suadent [Col. 0819C] certe infinita exempla. Puta, haec Justini, lib. XII, cap. 6: Dabas in deditionem accepit. Ibid. cap. 7: Omnes ejus loci gentes in deditionem accipit; et cap. 9: Hiacensanas Sileosque . . . in deditionem accepit.

Processit ad mansionem millia decem et octo. Id est, ordinante verba Maucroixio: Processit millia decem et octo ad mansionem (il s'avance six lieues au-devant de l'ennemi); quo etiam modo construenda esse judicaveram. Verum dubitabam amplius, annon forte post vel ante mansionem, adjectivum numerale primam in hunc aut similem modum supplere oporteat, processit ad primam mansionem millia decem et octo. Sequitur quippe proxime cum secundo numerandi adjectivo, nec enim poterat ulterius, Licinio jam secundam mansionem tenente. Viderint eruditi viri: nihil affirmo.

Millia decem et octo. Six lieues, Maucroix; ad verbum, sex leucas: cui proinde singulae leucae ex tribus veterum milliaribus constant.

Millia. Ita ubique, quantum quidem ex Baluzii [Col. 0819D] editione colligere est, scheda vetus, non millia; quod iis favet, qui cum Varrone, Eutropio, et aliis, vocem miles a mile isto, v. gr. pacto deducunt: »Mile pugnatores delegit, quos a numero milites appellavit;« Eutropius, lib. I, de Romulo: clarius autem Isidorus, l. IX, c. 3: »Miles dictus, quia mile erant ante in numero uno, vel, quia unus est ex mile electus.«

Licinio jam secundam mansionem tenente distantem millibus totidem, qui collectis, etc. Ita hodie post Vossium Baluzius, qui prius scilicet cum ms. codice in auctoris verbis: »Licimo jam secunda mansione tenente, destante militibus totidemque collectis;« nisi quod idem paulo post, ex conjectura, in erratorum indice legendum monuerat: »Licinio jam secundam mansionem tenente, distantem millibus totidem, atque collectis;« unde mox Sparkius in prima editione Oxoniensi: »Legit vir reverendissimus (Vossius), Licinio jam secundam mansionem tenente, distantem [Col. 0820A] millibus totidem, qui, etc. quae emendatio Baluziana distinctior videtur.« Porro Vossianam quoque Columbus in editione Aboensi secutus est; et quantum ad veterem scripturam, en quid amplius viri docti ejus loco ediderint, aut ad eamdem notaverint.

Licinio jam secunda mansione tenente. »Licinio jam secundam mansionem tenente.« PAGIUS.

Licinio jam secunda mansione tenente. Lege: »Licinio jam secunda mansione tendente;« hoc est, castra metante. Suetonius in Galba 12: Cn. Dolabellae, juxta cujus hortos tendebat, proniorem. Virgilius:

Hic Dolopum manus, hic saevus tendebat Achilles.
Notissima est haec verbi notio, et maxime propria apud omnis generis scriptores. GRAEVIUS.

Tenente, destante. Locus mutilus. ALLIX.---Destante militibus totidemque collectis, etc. Locus corruptus est. PAGIUS.

Militibus totidemque . . . Lego: millibus tot, idemque collectis, etc. GALE.

[Col. 0820B] Collectis ex proximo quantis potuit militibus. Quantis potuit, graeco more, pro quantos potuit; scilicet colligere. TOLLIUS.

Ille. Maximinus. Versio anglica.

Ipse. Licinius. MAUCROIX.

Sparsi enim milites. Licinii nimirum, supplentibus ambobus interpretibus.

Adunari omnes. Ut supra, in civitatibus urbanae ac rusticae plebes adunatae; quod ex Plinio et Justino illustravimus. Addimus nunc ex eodem Justino sequentia exempla. L. II, c. 12: Adunata omnis sociorum classis. L. VII, c. 1: Adunatis gentibus variorum populorum. L. XI, c. 5: Adunato deinde exercitu naves onerat.



CAPUT XLVI.

Propinquantibus ergo exercitibus. Sic initio, c. 24: Jam propinquavit illi judicium Dei; ad quem locum videsis notas.

Ut si victoriam cepisset. Hoc est, vertente Maucroixio, [Col. 0820C] reportasset: S'il remportait la victoire.---Optime. Quid aliud enim victoriam capere esse possit, quam, ut vulgo latini locuti sunt, reportare, adipisci, consequi? Sed quis interim, praeter nostrum, victoriam capere usurpavit? Nam nullum mihi uspiam exemplum observatum.

Quiescenti. En songe. MAUCROIX. Id est, in somniis. Quo hic Justini locus pertinet: »Post haec (Cambyses) per quietem vidit fratrem suum Smerdim regnaturum. Quo somnio exterritus,« etc.---In his sleep. Versio anglica. Hoc est, dormienti. Praeferam. Non simpliciter, quia proxime sequetur, discusso deinde somno: sed praecipue, quoniam etsi multa per quietem videre soleant homines somniando, non inde tandem, proprie loquendo, quiescere, somniare est, sed dormire. Cicero, verbi gratia, Verr. 6: Eo cum venio, praetor quiescebat. Confer elegantissimum locum Lactantii: »Corpus enim, vigilante sensu, licet jaceat immobile, tamen non est quietum, quia flagrat in eo sensus, et vibrat ut flamma, et artus [Col. 0820D] omnes ad se astrictos tenet. Sed postquam mens ad contemplandas imagines ab intentione traducta est, tunc demum corpus omne resolvitur in quietem. Traducitur autem mens cogitatione caeca, cum cogentibus tenebris secum tantummodo esse coeperit, dum intenta est in ea, de quibus cogitat, repente somnus obrepit, et in species proximas sensim ipsa cogitatio declinat. Sic ea, quae sibi ante oculos posuerat, videre quoque incipit. Deinde procedit ulterius, et sibi avocamenta invenit, ne saluberrimam quietem corporis interrumpat.«

Deum summum. Hoc epitheto cum de vero Deo agitur, vix quidquam frequentius in indubitatis Lactantii lucubrationibus. Hinc suis locis: »Vim potestatemque summi Dei; hominem praeclara quadam conditione a summo Deo esse generatum; neque tamen ei debitum cultum tamquam summo patri redditum; esse summi Dei filium, qui sit potestate [Col. 0821A] maxima praeditus: Sibyllam Erythraeam carmen suum a summo Deo fuisse exorsam; sic a principio processisse dispositionem summi Dei, ut esset necesse, etc.; Deum summum ad restituendum justitiae domicilium, et ad tutelam generis humani Constantinum excitasse; illum providentiam summae divinitatis ad fastigium principale provexisse;« denique, ne te nimia exemplorum satietas capiat: »hominem, ni summum Deum per eum, qui missus est, cognoverit, poenas daturum.« At, quod aliqua dignum est observatione, idem epithetum in hoc opusculo non minus frequenter, si voluminis ratio habeatur, invenitur. Nam capite 1: »Scirent quatenus virtutem ac majestatem suam in . . . delendis . . . nominis sui hostibus Deus summus ostenderet;« nostro vero, »oraret Deum summum;« et quadragesimo septimo, »eos Deus summus jugulandos subjecit inimicis.« Quin haec enim, inter alia, Lactantium istius quoque libelli parentem esse suadeant, dubitari non potest.

Cum surgere sibi visus esset, et cum ipso, qui monebat, [Col. 0821B] adstaret, tunc docebat eum quomodo et quibus verbis esset orandum. Hujus loci, qui a multis forsitan pro bene sano habitus est, duas video proponi emendationes ab eruditis viris: unam unius tantum litterae; alteram vero, ex pluribus simul emendationibus constantem. Corrigo: cum surgere sibi visus esset, et cum ipsa, qui manebat, adsteret, tunc, etc. BOHERELLUS.---Lege: Consurgere sibi visus est, et cum ipso, qui monebat, adstare. Tunc, quaeque postea. TOLLIUS.---Nos primam, vel eo nomine, quod veteris codicis lectionem levissime immutat, alteri longe praeferendam esse, arbitramur.

Notarium, etc. Hoc est utrique interpreti, unum ex iis, qui Licinio a secretis erant: Un de ses secrétaires. MAUCROIX. One of his secretaries. Versio anglica.

Asciri. Id est, adhiberi. Alias et accersiri, vel acciri legi possit. TOL.

Summe Deus, te rogamus, etc. Triplicem hujus orationis compellationem, summe Deus, caeteris hujus [Col. 0821C] tractatus locutionibus, quae ipsum Lactantio vindicare possunt, col. praec. non adjecimus; quoniam hae compellationes ne hominem quidem proprie, sed angelum auctorem habuisse censendae sunt, ut ex antecedentibus liquet.

In libellis pluribus. Ut schedula nempe, qua quis paucissimis verbis in foro, vel templorum valvis proponit se quidpiam invenisse, eique, cujus est redditurum, libellus vocatur ab Ulpiano in Digestis: »Solent plerique etiam hoc facere, ut libellum proponant continentem invenisse, et redditurum ei qui desideraverit.« Neque vero multo amplior, aut non multo certe amplior hujus capitis oratione, libellus repudii, , de quo apud Matthaeum Dominus noster cap. XIX, 7, quandoquidem repudii libellus duodecim tantum versibus, haud pluribus, inquam, nec paucioribus debuit conscribi, ut ex Rabbinis a Lightfooto ad Matth. V, 31, laudatis, cognoscere est.

Et per praepositos tribunosque mittuntur, ut suos quisque milites doceat. Audio. Sed ad quosnam mittebantur, [Col. 0821D] qui postea et confestim ex acceptis memoratae orationis exemplaribus suos quisque milites Deum summum orare docerent? Nam de hujusmodi hominibus altissimum in recepta lectione silentium est. Omnino vel dicendum aliquid deesse, quale sit, verbi gratia, ad Centuriones, isto pacto, et per praepositos tribunosque mittuntur ad Centuriones, ut suos quisque milites doceat, si per praepositos tribunosque mittere, ex vulgatissimo loquendi usu, praepositorum tribunorumque opera mittere significat. Vel, quod malim, ponendum, sicut Justino lib. VIII, cap. 3, per regna mittere, et Latinis alibi, per plateas et quadrivia mittere, idem prorsus, atque ad regna mittere, vel ad singulas plateas et singula pariter quadrivia mittere sonant: ita hic loci per praepositos tribunosque mittere, proprie esse ad singulos cum praepositos, tum tribunos mittere, ut qui militum praepositi tribunique erant, eorumdem doctores, quod ad illam precationem [Col. 0822A] attinet, fierent. Neque sane aliter interpretes acceperunt.---Que l'on distribue aux colonels et aux capitaines, pour l'apprendre à leurs soldats. MAUCROIX. Ad verbum, quae (precationis exemplaria) praepositis tribunisque distribuuntur, ut eam suos quisque milites doceat. Which were sent about to all the Officers, etc. Anglica versio. Ad verbum etiam, quae quidem precationis exemplaria ad omnes praefectos missa sunt.---De praepositis porro et tribunis, quid differant, tum quid eorumdem nomina valeant, videantur Cuperus et Columbus.

Crevit animus, etc. Non minus egregium hoc Licinii stratagema, atque illud, de quo supra, Constantini. Eodem ferme astu usus est Sertorius, apud Plutarchum; nec Scipionis in templum Jovis secessus, aut Numae ad deam Egeriam aditus diversi sunt generis. TOLLIUS.---Sed unde constat Tollio, neque Constantinum, neque Licinium ea vere somniasse, quae professi sunt, ut pro meris stratagematibus habenda sint? Num ipse, ut olim Josephus in Aegypto, Tzophnathpahaneach [Col. 0822B] est? Id est, vertente Matthathiade, ? At Deum somnia vel ipsis Gentilibus immittere, agnoscebat Jacobi filius Josephus; quod non videtur Tollius admittere.

Statuit imperator praelium diei kalendarum maiarum. Quis imperator? Licinius, an Maximinus? Maximinum versio anglica disertissime nominat: Maximin resolved to give battel on the first of May. Neque etiam de alio intelligendae editiones Oxonienses et Cantabrigiensis in subjicienda paulo post annotatione. Sed quid planius, cum de Licinianis militibus proxime praecesserit: Crevit animus universis victoriam sibi credentibus de coelo nuntiatam, quam recta pertinere subsequentia verba, Statuit imperator, ad eorum imperatorem Licinium? Praecipue, cum quae paucis abhinc versibus legentur, aperte ponant, Maximinum neutiquam die ipso kalendarum maiarum pugnare voluisse, sed uno die citius, et, ut cum nostro loquar, pridie. Fateor interim rem, si aliunde [Col. 0822C] spectetur, non omni prorsus carere difficultate, sed quae non sit insolubilis, ut patebit e sequentibus.---Diei kalendarum maiarum. Lege: inire die, seu potius in diem kalendarum maiarum, TOLLIUS.---Quod putat in ipsa suae notae clausula Columbus, ferri utcumque posse, statuere alicui diei praelium, constituere in illum diem praelium, adeo mihi non displicet, ut valde affine credam loco capitis 38, ubi Gothi Maximiano se tradidisse dicuntur malo generis humani, pro in malum, ut palam est: au grand intérêt de l'empire. MAUCROIX.---Nil itaque hic interpolandum censeam. Galli dicerent: Il résolut la bataille pour le premier jour de mai. Aliorsum tamen abire Cuperum, et suae quoque notae initio Columbum, dissimulare nec volumus, nec debemus.---Diei kalendarum maiarum. Quo die factus est imperator anno 305, a quo cum octo jam anni effluxerint, robur exinde accedit iis, quae supra dicta sunt de tempore, quo periit Diocletianus. Edit. Oxon. et Cantabr. addente etiam postrema: Vide Annotationes Valesii in lib. VIII Eusebii Eccles. [Col. 0822D] Hist. cap. ult.---Sed male certe, (vel si caetera, de quibus jam non ago, bene habeant) quod memoratis editionibus, et Baluzio ipsi ante illas imperator in his verbis, Statuit imperator, Maximinus est. Potius enim Licinium intelligendum esse, paulo ante probavimus, et porro ostendemus.

Quae octavum annum nuncupationis ejus implebant. Locus, de quo quid unquam commode fieri possit, non video, nisi cum supplemento legatur, quae octavum annum nuncupationis hostis ejus, vel inimici ejus implebant, aut aliquid tale. Prima ratio est, quod eo pacto haec verba, octavus annus nuncupationis ejus, non videbuntur amplius ad eumdem imperatorem referri, de quo noster proxime ante, Statuit Imperator (Licinius scilicet, ex modo dictis) praelium diei kalendarium maiarum. Secunda autem, quod revera kalendae illae maiae octavum annum nuncupationis Maximini, qui Licinii hostis erat, impleverint: at [Col. 0823A] non itidem Licinii, quod quisquam, opinor, valeat ostendere. Ac tertia denique, quoniam eo ipso, quod illae kalendae dies natalis fuerunt imperii Maximini, potuit sane optime Licinius praelium in eum diem constituere, ut quemadmodum antea Maxentius natali die, non Constantini, sed suo proprio victus fuerat, Maximinus pariter propriis imperii sui natalibus debellaretur. Verum quomodo vicissim recte dici posset Maximinus, praelium diei kalendarum maiarum statuisse, quae octavum annum nuncupationis ejus implebant, ut suo potissimum natali vinceretur, sicut Romae victus fuerat Maxentius; cum, si, ut decet, non ex eventu, sed ex Maximini mente loquendum est, nequaquam vinci voluerit Maximinus, sed vincere; neque id etiam ipsissimis kalendis maiis, verum uno die maturius, ut mox tradetur? Putem itaque, hunc locum, non secus ac alios multos hujus opusculi, mutilum esse, et supplemento aliquo, qualia supra proposui, indigere.

Quae octavum annum nuncupationis ejus implebant. [Col. 0823B] Ideoque gesta haec anno 313 quo kalendis maiis imperii Caesarei annus octavus complebatur. PAGIUS.

Ut suo potissimum natali vinceretur. Maximinus nempe; quod etsi jam satis alieno loco monitum, debet hic denuo, vel ob anglicam versionem, quae id nomen rotunde supplevit, observari.

Sicut ille victus est Romae. Id est, Maxentius. PAGIUS.---Confer tralationem anglicam: It happened, that as Maxentius was defeated at Romae, etc. Item Baluzium et Toinardum.

Maximinus voluit praeire maturius. Corrigo, prodire, vel perire. GALE.---Posterius malebam, hoc sensu: Sed Maximinus uno die citius pugnare voluit, adeoque, rem ex eventu putando, perire maturius.---Only Maximin would needs anticipate his own ruin; for he would needs fight the day before it. Anglica versio. Ad verbum: Tantummodo Maximinus noluit anticipare suam ruinam. Noluit enim eo die, qui illam praecessit, praeliari. Ut appareat, clarissimum [Col. 0823C] interpretem pro Maximinus voluit praeire maturius, inter alia legisse, Maximinus noluit. Plura enim divinare nequeo.

Nuntiatur in castra, etc. Forte delendum in, ut alibi. BOHERELLUS.

Capiunt milites arma, etc. Liciniani nempe, quomodo simpliciter post paucula nominabuntur. Neque in diversum abeunt interpretes.

Quem vocant Serenum. Thraciae locum inter Hadrianopolim et Heracleam, contra Zozimum, qui pugnam hanc in Illyriis pugnatam refert. Edit. Oxon. et Cant.

Galeas resolvunt. Resolutis nempe nexibus ligaminum, quibus galeae capiti aptabantur, et constringebantur ne exciderent. Cassides autem, monente Isidoro, de lamina erant, galeae de corio, cum hac, secundum Josephum Scaligerum, differentia, quod quae ex caninis pellibus fiebant, proprie vocabantur a poetis graecis: quae vero ex lupinis, et quae ex felinis, , galeae; " quippe, in prosa [Col. 0823D] , felis. Sed hoc sine dubio praecipua observatione dignum, Licinii milites nonnisi depositis galeis, nudoque proinde capite, precem, quam edocti fuerant, dixisse. Sive quod ita faciendum esse idem Dei angelus, qui Licinium, quibus verbis orandum esset, monuerat, una opera praescripsisset: praecessit enim: Tunc docebat eum, quomodo et quibus verbis esset orandum; sive quod, ipsa docente natura, omnis vir, qui Deum suum velato capite orat, eo ipso suum Deum dedecoret. Paulus certe in priore Epistola ad Corinthios: Omnis vir orans . . . velato capite, dedecorat caput suum; paucisque interjectis: Vir enim non debet velare caput, quod alibi, Deo dante, ut vulgo perperam acceptum explicabo. »Apponebantur ad sedem fluentem cocta et calida animalia, ut vermiculos eliceret calor. Queis resolutis, inaestimabile scatebat examen.« Item hunc Justini: »Jugum plaustri requisivit; quo [Col. 0824A] exhibito, gladio loramenta caedit, atque ita resolutis nexibus, latentia in nodis capita invenit.«

Virtute jam pleni. Bellica illa scilicet, quae vulgo fortitudinis nomine cognita, et ignaviae contraria est. Neque quidquam Justino familiarius, etsi eam lib. IX, cap. 2, haud simpliciter virtutem, sed virtutem animi vocaverit his verbis: Scythas virtute animi, et duritia corporis, non opibus censeri, quam ut alibi virtutem sine ulla adjectione nominet. Sic ibidem paulo post: »Cum virtute et numero praestarent Scythae, astu Philippi vincuntur;« et sequenti capite: »Athenienses . . . virtute Macedonum vincuntur;« et lib. V, cap. 11: »Per tanta itineris spatia virtute se usque terminos patriae defenderunt;« et lib. XII, cap. 1: »Agis rex cum suos terga dantes videret, dimissis satellitibus, ut Alexandro felicitate, non virtute inferior videretur, tantam stragem hostium edidit, ut agmina interdum fugaret:« quibus plurima talia possint adjici. The Soudiers being now wonderfully animated. Anglica versio. Id est, cum jam milites mire [Col. 0824B] animati essent.

Scuta tollunt. They took up their Schields. Eadem. Ad verbum, scuta attollunt. Sensu sane optime expresso, sed propter quem nil necesse sit ita legere. Tollere enim non raro est de terra attollere, seu de plano. Cicero ad Atticum: »Quid si tu velis, inquis? Age, quis est, cui velle non liceat? Sed ego hoc ipsum velle miserius esse duco, quam in crucem tolli:« quod, ut omnes norunt, haud aliter factum, quam de terra attollendo. Idem., lib. III Offic.: Sol Phaetonti filio, ut redeamus ad fabulas, facturum se esse dixit, quicquid optasset: optavit ut in currum patris tolleretur; sublatus est insanus: ubi pariter tolleretur, pro de plano attolleretur.



CAPUT XLVII.

Maximinus aciem circumire, etc. Suam-ne? an Licinii? Non suam certe. Nam, uti mox patebit, adeo procul a suis Maximinus, quando aciem, de qua agitur, [Col. 0824C] circumibat, abierat, ut facto semel in ipsum per Licinianos impetu, coactus fuerit ad suos refugere: Fit impetus in eum, et ad suos refugit, qui suos ergo nequaquam prius circumibat, sed Licinianos eosque cunctos. Quod ideo addimus, quia, ut res sunt, videtur omnino noster aciem, cujus meminit, a Licinianis militibus, de quibus proxime loquitur, aperte distinxisse: Maximinus aciem circumire, ac milites Licinianos nunc precibus sollicitare, nunc donis. Acies ergo, universus sit Licinii exercitus, tam praefectos omnes, quam omnes simul gregarios milites complectens: sint vero Liciniani milites, gregarii milites tantum; ut universum quidem Licinii exercitum ex praefectis et gregariis militibus constantem Maximinus circumiverit, sed solos gregarios milites, ut ad defectionem proniores, nunc precibus, nunc donis sollicitaverit. »Scribuntur haec in libellis pluribus, et per praepositos tribunosque mittuntur, ut suos quisque milites doceat:« verba sunt superioris capitis; unde non parum roboris proposita modo distinctio [Col. 0824D] mutuatur.---Maximin tournait autour des bataillons de Licinius, et tâchait de les ébranler par ses prièeres et par ses promesses. MAUCROIX.---Tanquam vulgata lectio sit, Maximinus aciem Licinii circumire, ac eam nunc precibus sollicitare, nunc donis.

Tantus numerus legionum . . . tanta vis militum a paucis metebatur. Usus est alicubi simili translatione Justinus.

Nemo nominis, nemo virtutis, nemo veterum praemiorum memor. Horatius de milite Crassiano, l. III, Od. 5.

Consenuit socerorum in armis
Sub rege Medo Marsus et Appulus,
Anciliorum, nominis, et togae
Oblitus, aeternaeque Vestae. TOLLIUS.

Nemo virtutis. Id est, fortitudinis; proindeque eodem sensu, quo in praecedenti capite: Illi, oratione ter dicta, virtute jam pleni; et quo rursus in quadragesimo quarto: Senatus Constantino virtutis gratia [Col. 0825A] primi (nominis dicam, an numinis?) titulum decrevit, quem sibi Maximinus vindicabat.

Ad devotam mortem. Devota mors hic loci est, mors destinata; quomodo apud Virgilium Aen. I:

Praecipue infelix, pesti devota futurae,
Expleri mentem nequit, ardescitque tuendo
Phoenissa:
pro, amori destinata, qui futurus erat Didoni pestiferus.---A une mort volontaire. Maucroix. Hoc est, ad mortem voluntariam, sensu feliciter declarato.

Deus summus. Ut supra, oraret Deum summum: quod suo loco pro virili illustravimus. Plura tibi Baluzius et Cuperus suppeditabunt.

Projecit purpuram. Vestem in fine capitis simplicissimo nomine appellabit: Ita vestem resumpsit. Sed utrobique purpuream vestem intelligendum esse, manifestum est. Eoque pertinet, quod quam vestem Marcus semel atque iterum in historia passionis Christi , ad verbum purpuream nuncupavit [Col. 0825B] , cap. XV 17. , , eodem capite, commate 20), illam ipsam Joannes duobus pariter locis , id est, de verbo ad verbum, pallium purpureum, nominavit: c. XIX, 2: , , ibid. 5. Noster supra, fere uti hic: (Daiae) purpuram Diocletianus injecit suam, qua se exuit.

Sumpta veste servili fugit. Confirmat Eusebius, l. IX, cap. 10, et lib. I de Vita Constantini, cap. 58. PAGIUS.

Fretum trajecit. Idem nempe, de quo in antecedentibus: Sed (Maximinus) transjecto protinus freto, ad Byzantii portas accessit armatus: cum hoc discrimine, quod Maximinus, dum prima vice fretum illud trajiciebat, contenderet ex Bithynia in Thraciam ad quascumque posset Licinii provincias urbesve occupandas; quando vero secunda, regrederetur e contrario ex Thracia in Bithyniam, ut se intra suos fines [Col. 0825C] reciperet. Colligo ex capite 45, et ex his Eusebii verbis: , etc. Hoc est, Sic igitur tyrannus, cum ad imperii sui partes ignominiae plenus (ita enim Graeca ad verbum) venisset, primum quidem animo furens, quaeque deinceps. Adde Baluzium, et post illum quoque, si volueris, Pagium in Critica Baroniana ad an. Ch. 314, num. 5.

Ac in exercitu, etc. Melius, at in exercitu. TOLLIUS.---Lego: Ac ita exercitus pars dimidia prostrata est. Pars altera vel dedita, vel in fugam versa est. BOHERELLUS.---Accedit quam proxime versio anglica in hunc modum: fer now the one half of his Army was destroyed, and the other half either fled or rendered it self. Jam enim ejus exercitus pars dimidia prostrata fuerat, et pars altera dimidia vel dedita, vel in fugam versa.

Ademerat enim pudorem deserendi desertor imperator. Deserendi quid? his interests. Eadem versio; quasi dicas, ejus partes, vel, ejus causam: cui contra [Col. 0825D] desertor imperator desertorem sui exercitus imperatorem sonat. And since the emperour had deserted his Army, the souldiers were not at all ashamed of deserting his interests.

Malebam in commune vocem praelii, quae praecessit, hoc pacto repetere: ademerat enim pudorem deserendi praelium desertor praelii imperator. Quam turpis vero et imperatori, et militibus ea desertio esset, ostendit, cum odiosissimum desertoris elogium, quo jam Maximinus notatur, tum insignis ista Atheniensium, ut ut praelio caesorum, commendatio apud Justinum, lib. IX, cap. 3: Non tamen immemores pristinae gloriae cecidere: quippe adversis vulneribus, omnes loca quae tuenda a ducibus acceperant, morientes corporibus texerunt. Imo, quod memoria exciderat, eidem Justino, lib. XXII, cap. 8: exemplum est flagitii singulare rex exercitus sui desertor.

At ille kalendis maiis, id est, una nocte atque una [Col. 0826A] die, Nicomediam alia nocte pervenit. Post die, deest aliquod vocabulum, quod sit nomen mansionis, ad quam kalendis maiis, id est, una nocte atque una die, venerit Maximinus, unde Nicomediam alta nocte pervenit. BOHERELLUS.---Post die, deest ad fretum. TOLLIUS.

Nicomediam alia nocte pervenit. Lege, alta nocte. ALLIX.---Quid si nec quidquam desit, nec aliud quidquam, praeter ordinem verborum, sit corruptum; ut hic ordo scilicet genuinus olim fuerit: At ille kalendis maiis, id est, una nocte, una die, atque alia nocte, Nicomediam pervenit.

Millia centum sexaginta. Soixante lieues. Maucroix. Id est, sexaginta leucas; cum, si sibi constare voluisset, debuisset tantum ponere, cinquante-trois lieues, leucas quinquaginta tres.

Raptisque filiis, etc. Hoc est, raptim, seu cum summa festinatione captis. Livius in eumdem sensum: »Propiorque excusanti transitionem ut necessariam, quam glorianti eam velut primam occasionem [Col. 0826B] raptam.« Sed nec alio sensu forsitan Christus apud Matthaeum c. II, 12: , , . Vulgata: »A diebus autem Joannis Baptistae usque nunc regnum coelorum vim patitur, et violenti rapiunt illud.

Petivit Orientem. Sed in Cappadocia, etc. Id est, primum quidem in Orientem proprie dictum recipere se decreverat, adeoque Cappadociam praetergredi, et Syriam v. gr. petere, ex qua haud multo antea, tanquam ad se pertinente exercitum in Bithyniam ad vicinas Licinii provincias, si posset, invadendas moverat. Verum cum, iter faciendo, non paucos milites praeter spem in Cappadocia tam ex fuga, quam ab Oriente collegisset, in Cappadocia aliquandiu substitit. Quod dum limito, inter alia propter Zozimi locum facio, quem apud Baluzium invenies. Ex his autem, vel me tacente, intelligis Cappadociam huic auctori non fuisse in notione Orientis specialiter [Col. 0826C] dicti comprehensam.

Ita vestem resumpsit. Ces légers secours lui donèrent le courage de reprendre encore la pourpre. MAUCROIX. Hoc est, breviter, ita purpuram resumpsit.--- And there he took the purple again, versio anglica: tanquam vulgata lectio sit, ibi purpuram resumpsit.---Omnino, vel ibi vestem resumpsit legendum, vel, quod praeferam, sensus est: Deinde vestem resumpsit; uti jam supra plus semel, ita idem esse atque deinde, vel postea monuimus. Confer, si pluribus adhuc exemplis opus est, Justinum, lib. V, cap. 3 in fine; item lib. XI, cap. 7, in fine quoque: ne et alia rursum indicem.



CAPUT XLVIII.

Accepta exercitus parte ac distributa. Sui-ne exercitus? an hostilis? Nam variant interpretes. Ego hostilem cum Maucroixio intelligo: quia si de accepta a Licinio sui proprii exercitus portione, eaque simul in varias, puta, civitates distributa sermo esset, [Col. 0826D] nequaquam proxime sequeretur, trajecit exercitum in Bithyniam, sed trajecit alteram in Bithyniam; cum qui pone se sui exercitus partem de industria relinquit, non amplius exercitum, sed solummodo partem alteram exercitus trajiciendam habeat. Atqui diserta nostri narratio est: »Licinius, accepta exercitus parte ac distributa, trajecit exercitum in Bithyniam paucis post pugnam diebus.« Accedit, quod cum sub finem praecedentis capitis diserte de Maximini exercitu scripserit: Pars dimidia prostrata est, pars autem vel Licinio dedita, vel in fugam versa, optime invicem cohaereant, partem aliquam Maximiani exercitus voluisse se Licinio dedere: Licinium autem eamdem primo libenter accepisse in deditionem; paulo post vero prudenter in diversas suorum militum seu turmas, seu catervas, distribuisse; ac tum denique exercitum, ita ex suis et Maximianis constantem, trajecisse in Bithyniam.

[Col. 0827A] Die iduum juniarum. Die quidem iduum juniarum Nicomediae propositae sunt litterae de restituenda Ecclesia ad praesidem missae, ut testatur Lactantius: sed datae fuerant Mediolani eodem anno, Christi scilicet 313, circa mensem martium, ut Constantinus et Licinius in iisdem diserte asserunt. PAGIUS.

Die iduum juniarum. Le treizième de juin. MAUCROIX.---Id est, die decimo tertio junii. On the thirteenth of June, versio anglica: quae diversae tantum ejusdem rei notationes sunt.

Constantino atque ipso ter consulibus. Anno nempe Christi 313. PAGIUS.

De restituenda ecclesia. Nicomediensi scilicet, caeterisque, quae ante decennium per totam Bithyniam, cujus Nicomedia princeps erat civitas, fuerant eversae. Nam Nicomediensis quidem prima omnium eversa fuerat et solo adaequata, ut ex capite XII certum est: at idem postea multis aliis per amplum Bithyniae tractum accidisse, vel hinc constat, quod noster, descriptis in hoc capite Licinii ad Bithyniae praesidem [Col. 0827B] litteris, continenter subjicit: His litteris propositis, etiam verbo hortatus est, ut conventicula in statum pristinum redderentur; plurium, uti vides, conventiculorum, seu, quod idem est, ecclesiarum, quae restituendae essent, mentione facta, non unius Nicomediensis.

Litteras. Illas Eusebius lib. X Hist. Eccles. cap. 5, describit e lingua latina, qua primum editae sunt, ut ipsemet docet. PAGIUS.

Litteras. Id est, ex utriusque interpretis versione, edictum. Et Pagius quidem exerte in hoc ipso argumento: Epistolam, inquit, et edictum hic non distinguo. Sed esse, accurate loquendo, nonnihil discriminis inter edicta, et litteras imperatorum ad praesides datas, jam ante, ni fallor, ostendimus; patebitque rursum amplius ex dicendis ad ultima fere verba hujus capitis.

Ad praesidem datas. Sed quem praesidem? Nicomediae? an Bithyniae? Nam utraque vox praecessit, trajecit [Col. 0827C] exercitum in Bithyniam . . . et Nicomediam ingressus, etc. Nicomediae praesidem Maucroixius intellexit: On l'adressa au président de Nicomédie. Sed huic supplemento graviter repugnat Justiniani codex, ex quo liquet, praesides fuisse provinciarum praesides. Vide, verbi gratia, lib. I, tit. 40, l. I et II. Adde quoque Salmasium in Hist. Aug. scriptores. Nec obstat quod apud nostrum, capite 40. Eratineus, qui paulo post initium dicitur praeses, appellatur judex in sequentibus. Nam ex eodem codice, qui provincias, regebant, etiam judices erant, seu, ut nobis Lactantius suggerit in epitome, non simpliciter provinciarum praesides, sed una quoque praesides legum. Verba sunt: Siquidem ipsi praesides legum praemiis muneribusque corrupti. Hincque merito Galli, qui praesidem simpliciter reddunt président, reprehensi suo loco ab amplissimo Cupero.

Proponi jussit. At non sine praesidis programmate, ut Licinius ipse in extrema fere subjectarum litterarum clausula imperabit, quo nempe de Licinii litteris [Col. 0827D] edictum, secundum data mandata, conficeretur, sicut Plinii epistola ad Trajanum inferius confirmabit.

Cum feliciter, etc. Vid. Euseb. Ecclesiastic. hist. lib. X, cap. 5. Editio Cant.

Apud Mediolanum convenissemus. Quod non accidit, meo judicio, ante primum mensem anni Chr. 314 plus minus inchoatum. Partim primo, quia cum, ex Nazario, quidquid mali sexennio toto dominatio feralis Maxentii urbi Romae inflixerat, bimestris fere cura Constantini, statim a victoria de Maxentio ad 6 kalend. novembris, proindeque die 27 octobris reportata, sanaverit, inde apparet Constantinum Romae, ut minimum, ad medium usque decembrem moratum esse. Partim vero deinde, quoniam cum urbs Roma, unde Constantino ad condictum locum, Mediolanum, proficiscendum fuit, longissimo itineris intervallo dissita fuerit, vix potuit commode Constantinus Mediolanum ante initum Januarii mensem [Col. 0828A] pervenire. Colligit, scio, Baluzius ex codice Justiniani imperatoris, lib. XI, tit. 57, lib. I, Constantinum Roma digressum non esse ante mensem Januarium exeuntem, quod vulgo legis subscriptio sit, Datum 15 kalend. febr. Romae, Constantino A. III, et Licinio coss. Sed jam antea alios codices in hunc modum legere monuimus, Proposita 15 kal. feb. Rom. Constantino A. IV, et Licinio III Coss., unde contra quam putavit vir clarissimus, adeo non causae jugulum petit subscriptio, ex qua adversus Dodwellum, virum pariter clarissimum, argumentatus est, ut ex illa nihil omnino possit legitime inferri, propter variantem lectionem, quae Constantinum non magis Romae praesentem ponit, quam alibi. Adde quod si revera ea lex data Romae fuisset a Constantino 15 kal. feb. seu, quod idem est, die 18 Januarii, anni Christi 314, sequeretur Constantinum non bimestri fere cura quidquid mali sexennio toto dominatio feralis Maxentii inflixerat, sanavisse, quae diserta tamen Nazarii affirmatio est, sed propemodum [Col. 0828B] trimestri. Convenerint ergo Mediolanum, Constantinus quidem ab urbe Roma profectus, Licinius vero ab Illyrico, mense potius Januario anni 314 haud multum decurso, quam decurrente, v. gr. februario ejusdem anni, aut decembris superioris anni 313. Vide interim quid in utramque partem scripserint Dodwellus in diss. Cypr. XI, num. 86.

Apud Mediolanum, etc. Ibi conditum decretum pro pace, quod nobis conservavit latine hodie Lactantius cap. 48. Illud extemplo una cum victoriae nuntio mittunt Maximino. Ille vero , novum, ut auctorem habemus Eusebium, emisit edictum. Aegre enim admodum et invitus senatus-consulto cessit, quo Constantinus primi tituli Augustus renuntiatus est. DODWELLUS.

Securitatem. Tranquillitatem. MAUCROIXIUS. Quasi nulla sit prorsus differentia inter has voces; quod non ita esse, duo locorum genera apud Ciceronem ostendunt. [Col. 0828C] Unum est illorum, in quibus securitas et tranquillitas tanquam res a se invicem, etsi non multum quidem, diversae nominantur. Alterum vero eorum, in quibus diversam utriusque vocabuli definitionem Cicero tradit. Primi generis ista sunt: lib. I, de Offic. cap. 20: »Vacandum autem est omni animi perturbatione, tum cupiditate, et metu, tum etiam aegritudine, et voluptate animi, et iracundia; ut tranquillitas et securitas adsit.« Lib. V, de Finibus: Democriti autem securitas, quae est animi tanquam tranquillitas, etc. Pertinent vero sequentia loca ad secundum genus. Lib. IV Tuscul. Qu. »Qui animum in duas partes dividunt, alteram rationis participem faciunt, alteram expertem: in participe rationis ponunt tranquillitatem, id est, placidam quietamque constantiam.« Lib. V earumd. »Qui autem illam maxime optatam et expetitam securitatem (securitatem autem nunc appello, vacuitatem aegritudinis, in qua vita posita est) habere quidquam potest, cui aut adsit, aut adesse possit multitudo malorum?«

[Col. 0828D] Quod quidem divinitas in sede coelesti nobis atque omnibus qui sub potestate nostra sunt constituti, placatum ac propitium possit existere. Subesse mendum suspicor. Quare sic lego: Quod divinitus quidem, etc. propitium possit efficere. Sparkius, credo, in editionibus Oxon. et Cant.---Pro quod quidem divinitas, legendum forte, quod quidem divinitus, etc. BOHERELLUS.---Lactantii verba se male habent. Curatio est anceps. Cogitabam tolerabiliora futura esse, si sic refingantur: ut quidem divinitas in sede coelesti nobis, atque omnibus qui sub potestate nostra sunt constituti, placata atque propitia possit existere. GRAEVIUS.---Lege, quo numen divinitatis, et mox posset, pro possit. TOLLIUS.---Scribendum putem, vel, quo quidem divinitas in sede coelesti nobis atque omnibus qui sub potestate nostra sunt constituti, placatum ac propitium possit existere, ut neglexerit Syntaxin: vel, quo quidem divinum numen in sede coelesti, etc. Divinitas certe in [Col. 0829A] veterum libris divinum numen est. Marcellinus l. XXVII, cap. 7: »Parcius, inquit Eupraxius, agito, piissime principum; hos enim, quos interfici tanquam noxios jubes, ut martyres, id est, divinitati acceptos, colit religio christiana;« et in Codice, imperator Justinianus; Cum propitia divinitate, ait, Romanum nobis sit delatum imperium. GALE.

Ut possit nobis summa divinitas, cujus religioni liberis mentibus obsequimur, etc. Verba notatu digna; quoniam si Licinius Jovem, ut certum esse debet, per summam divinitatem, de qua loquitur, intelligebat, Jovi ergo, non Deo Christianorum, memoratam supra precem cum toto suo exercitu dicebat, Summe Deus, te rogamus. Sancte Deus, te rogamus, quaeque postea. Quo fit, ut si quid fraudis forsitan in ea re fuerit admissum, contextum dici nequeat in gratiam summi Christianorum Dei ab hoc Cecilio, aut ab aliis scriptoribus.

Liberis mentibus. Volontairement. MAUCROIX; id est, ultro, seu, ad verbum, voluntarie.---Recte. Cuinam [Col. 0829B] enim per licenter interpretari in animum posset venire? Quam mirum vero [(1) 1Kb] , Summe Christianorum Deus, cum per te ethnico homini, qui non te, sed Deum nihili colebat, licuerit palam, liberisque mentibus religioni divinitatis falsae obsequi, non licere idem hodie tot tuorum millibus, qui te verum Deum spiritu ac veritate adorare in propatulo gestiunt! Sed judicia tua sunt abyssus magna, Rex Sanctorum.

Dicationem tuam. Id est, dignationem. Edit. Oxon. et Cant.---Hoc est, te. Interpretes.---Lege, dignationem. ALLIX.

Amotis omnibus omnino conditionibus. Recte explicuit cultissimi vir ingenii atque eruditionis Baluzius. Et hinc mox, liberam iis atque absolutam colendae religionis facultatem a se concessam dicit. Conferatur Maximini edictum praecedens, ubi illa facultas certis legibus circumscribitur atque coercetur: ita, inquiens, ut ne quid contra disciplinam agant, etc. quae in epistola ad judices data continebantur. TOLLIUS.

[Col. 0829C] Super Christianorum nomine, etc. An eodem sensu, quo capite 14: ingenti invidia simul cum palatio Christianorum nomen ardebat? Aut num per , pro super Christianis, quomodo breviter interpretes acceperunt, et ante illos Eusebius hac versione, , ad verbum, de Christianis? Mallem, super Christianorum numine: cujus rei rationem mox reddam.---Supplenda et corrigenda, ex Eusebii Graecis, lib. X, cap. 5, in hunc modum: super Christianorum nomine continebantur, et quae prorsus laevae, et a nostra clementia alienae esse videbantur, ea tollantur; et nunc libere ac simpliciter unusquisque, et quae postea.---Absit ut Eusebii verborum versionem, quam vir doctissimus uti huic loco convenientem proponit, alia de causa minus respondere graecis censeam, quam quod incipiat, super Christianorum nomine; cum graeca mere habeant , super Christianis, vel, de Christianis. Sed quid si interim ut eatenus Eusebius latina, quaecumque tandem fuerint, contractiora graece vertendo fecit quam erant, sequentia [Col. 0829D] e contrario contractiora latine fuerint, quam Eusebius graece repraesentavit? Suspicor uno verbo, tam quia graecis facile nugae aut tricae esse possunt, ( enim, inter alia, ineptus, stolidus, turbarum plenus, difficilis), quam quia simul certissimum est, ea quae latinis severa sunt, verti optime posse ab homine graeco . Suspicor, inquam, ob utrumque unaque etiam propter istud tertium, quod haec lectio videbantur nugae ac severae, haud multum recedat a veteri videbantur, nunc cavere ac, veterem forte nostri loci scripturam, si paulo altius repetatur, fuisse: »Quare scire dicationem tuam convenit, placuisse nobis, ut amotis omnibus omnino conditionibus, quae prius scriptis ad officium tuum datis super Christianorum numine videbantur nugae ac severae simpliciter unusquisque eorum, [Col. 0830A] etc.« aut aliquid denique istius modi, quale sit, videbantur tricae ac severae. Eusebii verba, quo melius tota res intelligatur, sic concepta sunt: , , , , , , , .

Nunc cavere (vel nunc vere) ac. Legendum: Nunc cavere, ut. Edit. Oxon. et Cant. item Allixius.---Corrigo: Nunc caveres, ut. BOHERELLUS.---Nunc cavere. Emendatius legas: Nunc revocentur. TOLLIUS.

Qui eamdem observandae religioni Christianorum gerunt voluntatem. Praeferam cum editionibus Oxon. et Cantab. Qui eamdem observandae religionis, etc.

Id ipsum observare contendant. Quid id ipsum? Nihil [Col. 0830B] enim, ut res sunt, praecessit, ad quod grammatice referri queat, quam Christianorum. Absurdum vero est voluisse Licinium edicto statui, ut Christiani Christianorum nomen observare, si cuperent, pergerent. Quid potuit enim Christianis Christianorum nominis observatio esse? Legendum ergo propterea in antecedentibus, ni admodum fallimur, super Christianorum numine.

Contendant. Potius, contendat. TOLLIUS.

Dicatio tua. Potius, dignatio tua, ut supra. BOHERELLUS, item ALLIXIUS.

Ut in colenda quod quisque diligeret habeat liberam facultatem. Melius sine dubio laudandae ima pagina editiones: Ut in colendo quod quisque, etc.

Quod quisque diligeret habeat. Lege: quod quisque deligerit habeat. GRAEVIUS.

Quas (vel quia) . . . honori, neque cuiquam religioni aut aliquid a nobis. Sic supplendum: Quia videri nolumus cuiquam honori, aut cuiquam religioni aliquid a nobis detractum. Edit. Oxon. et Cant.-Sed id [Col. 0830C] quoque, nec una ratione, emendare est. Favent caeteroquin allatis supplementis cum Eusebii verba apud Columbum, tum isthaec capitis 13: »Postridie propositum est edictum, quo cavebatur, ut religionis illius homines carerent omni honore ac dignitate.«

In persona Christianorum. . Eusebius. Hoc est, vertente Valesio, in gratiam Christianorum: unde quis haud immerito suspicetur, auctoris manum fuisse, in personam Christianorum, non in persona.---With relation to the Christians. Tralatio anglica. Id est, quod spectat ad Christianos.

Eadem loca, ad quae antea convenire consueverant. Lege: ea loca; nec aliter paulo infra, ubi et consueverunt legitur: hic autem consueverant, sed minus recte. TOLLIUS.

Priore tempore aliquid vel a fisco nostro, vel ab alio quocumque videntur esse mercati. Imo aliqui. BOHERELLUS; item GALE. Recte.

Quantocius reddant. Appone punctum post reddant. BOHERELLUS.---Omnino ita facto opus esse, cuncta [Col. 0830D] evincunt, sed Eusebiana distinctio in primis rite accepta, cui ista quoque editionis Aboensis suffragatur: iisdem Christianis quantocius reddant. Etiam, etc.

Quantocius. Quantocius in Gemma est, pro cito, quamprimum. Sed auctorem requiro. Ger. Jo. VOSSIUS.---Miror, cum praeter duos, quos jam ante nos Columbus partim recte, partim mendose laudavit e veteribus, Sulpicium nempe, Dial. III, cap. 5, et Vulgatum interpretem, Genes. XLV, 19. Mamertinus etiam, non ignobilis scriptor, idem vocabulum hac pericope adhibuerit: »Licet, maxime imperator, publico judicio et nomine agere tibi gratias debeam, tamen illa, quae pro summa re domi forisque gessisti, nunc ex parte maxima praetermittam, ut quantocius ad ea, quae propria sunt, perveniat oratio.« Ita enim, non quanto totius legendum esse, palam est; ne et Braulionem, septimi saeculi auctorem, adducam, qui praefatione in Vitam sancti Aemiliani, ut posset, ait, [Col. 0831A] in missae ejus celebratione quantocius legi. Sit itaque id adverbium, si non vox optimae notae, longe tamen melioris, itemque saeculi, quam credidit vir doctissimus. Maxime cum et paulo post Licinius iterum jubeat, ut praeceptum suum quantocius compleatur.

Etiam vel hi qui emerunt. Suspicabar primo intuitu, corrupta haec esse, legendumque: Caeterum vel hi, etc. Sed nunc nihil muto. TOLLIUS.---Ut libuerit. Sed jampridem mutavit clarissimus Gale etiam et in jam, ad marginem sui exemplaris, et infra quoque cum eo vir maximae dignitatis et eruditionis, Petrus Valerus Diazius. Conjiciebam ego, nec una ratione inductus, veterem lectionem fuisse et ita, pro et deinde. Prima erat, quoniam eo pacto omnia apte cohaeserint: Qui Christianorum conventicula quocumque modo emerint, reddunto quantocius. Qui eadem dono acceperint, reddunto pariter quantocius. Ac deinde utrique de indemnitate, ut aequum sibi visum fuerit, cogitanto. Altera vero, nec minus valida, quoniam non videtur omnino Eusebius aliter legisse, quam [Col. 0831B] emendamus. Quid haec enim: , , , () , nisi ad verbum: »Ut si hisdem Christianis quantocius restituerint, ita (hoc est, deinde) vel hi, qui eadem loca emerunt, vel qui dono fuerunt consecuti, si petiverint de nostra benevolentia aliquid, accedant ad locorum praefectum, qui jus dicit.« Ostensum autem jam antea a nobis multiplicique exemplo, tam Graecorum , quam Latinorum ita, pro , vel deinde, non insolenter usurpari. Et quod nunc in Eusebii loco adverbium ante supplevimus, ita faciendum fuisse arguit haud solum collatio cum nostro, si putaverint, sed quod insuper non proxime sequatur apud Eusebium , aut aliquid tale, verum sine ulla copula, , ut pendeat manifesto a praecedenti .

[Col. 0831C] Vel qui dono erunt consecuti. Potius, qui dono fuerunt consecuti. GALE.

Si putaverint de nostra benevolentia aliquid, vicarium postulent. Locus haud parum difficilis, sive propterea quod de ejus integritate et distinctione non convenit inter doctos, sive quoniam per vicarium alii cum Eusebio certum hominem intelligunt, alii vero non hominem, sed aliquid vicarium. Res tota sic breviter habet.

Scribendum censeo: Si optaverint de nostra benevolentia aliquid vicarium, postulent. Diazius. Credideram antea, hunc locum mutilum esse, legendumque: Si putaverint de nostra benevolentia aliquid sperandum, vicarium postulent. Sed nunc nihil muto, et accipio vicarium pro eo, quod pro restitutione bonorum Christiani deberi sibi putabant, uti illustris fecit Diazius. Eam mox indemnitatem vocat. TOLLIUS.---Sic legendum: Si poscendum, putaverint de nostra benevolentia aliquid, vicarium postulent.---Nil nisi distinguo: Si putaverint de nostra benevolentia aliquid vicarium postulent. Gale; item Columbus.---Vicarium [Col. 0831D] postulent. . Eusebius. Id est: ii praesectum, qui in illa provincia jus dicit, adeant. Valesius.---Vicarium postulent. Nempe, qui jus dicat. Edit. Oxon. et Cant.---Se pourvoiront par devers les vicaires. MAUCROIX. Quasi dicas: vicarios, ut suis rationibus provideant, rogabunt, annotante eodem in margine suae versionis, Vicarios fuisse lieutenants du préfet du prétoire; quod nequeo melius, quam vicarios praefecti praetorio vertere.---Shall go to some magistrate. Tralatio anglica. Ad verbum, aliquem magistratum convenient.---Nobis liceat, vel post tot eruditorum sententias de hoc loco allatas, judicium nostrum, qualecumque sit, interponere. Aut lectio, quam evidenter Eusebius secutus est: Si petiverint de nostra benevolentia aliquid, Vicarium postulent, germana est et genuina; et tunc non modo hodierna, si putaverint, aperte mendosa fuerit, verum etiam aliquid non ad sequentem vocem vicarium, [Col. 0832A] sed ad praecedens verbum petiverint pertinuerit, plane ut in Graecis, eritque adeo per Vicarium homo aliquis, qualis ab amplissimo Cupero indicatus est, intelligendus. Vel fuit olim in Licinii litteris uti hodie habemus, quantum ad vocabula, exaratum: Si putaverint de nostra benevolentia aliquid vicarium postulent; tuncque necessario Columbi distinctionem sententiamque simul amplecti oportebit: Si putaverint, de nostra benevolentia aliquid vicarium postulent, cujuslibet generis indemnitatem intelligendo. Vel ista denique, de qua nemo hactenus cogitavit, interpunctio erit advocanda, qui dono erant consecuti, si putaverint de nostra benevolentia (hoc est, si tamen ii esse possint, qui de rei pretio, quam ipsis pro mera nostra benevolentia dedimus, rationes nobiscum velint putare), aliquid vicarium, id est, quod priorum donationum vicem suppleat, postulent. Eligant, qui haec lecturi sunt, quod maluerint. Verum equidem Eusebii lectionem caeteris praeferendam arbitror; quanquam putare de re aliqua, debuerit phrasis esse familiarissima [Col. 0832B] apud Romanos, neque sit insolens, ut benevolentia non de ipso benevolentiae affectu, sed de benevolentiae signo, aut gratificatione usurpetur. Nam sic, verbi gratia, Spartianus in Caracallo: Non ille in litteris tardus, non in benevolentiis segnis. Confer, si pluribus opus est, Diazium. Baluz., Cuperum et Columbum.

Corpori Christianorum. To the Christians. Versio anglica. Ad Verbum, Christianis.---Recte. Nam ut Sabini et Sabinorum corpus omnino confunduntur apud Livium in his verbis: »Oriundi ab Sabinis, ne, quia post P. Tatii mortem ab sua parte non erat regnatum, in societate aequa possessionem imperii amitterent, sui corporis creari regem volebant,« (id est, qui esset ex Sabinis): ita Licinio in hac epistola, Christianis et corpori Christianorum, locutiones sunt synonymae prorsus et promiscuae, quas tantum, ne semper iisdem Christianis diceret, intermiscuit. Atque infra tamen pro Christianorum corpori, videas uno loco in eadem versione: »The Corporations or [Col. 0832C] Assemblies of the Christians; id est, corpora, vel coetus Christianorum;« et alibi rursum: »The Bodies corporate of the Christians;« hoc est, collegia, vel societates Christianorum.

Non in ea loca. Dele in. BOHERELLUS; item Gale.---Delenda hic praepositio, uti et supra faciendum monui. TOLLIUS.

Consueverunt. Had used. Versio anglica. Id est, consueverant.---Non improbo, vel ob praecedentia, »quod si eadem loca, ad quae antea convenire consueverant.« Neque improbabat, opinor, Tollius ad ea verba.

Ad jus corporis eorum . . . pertinentia. Hoc est, secundum tralationem anglicam, pertinentia ad illos, tanquam ad commune corpus: »That belonged to them as a Body corporate.« Quis enim tanquam ad corpus corporatum de verbo ad verbum transferri ferat?

Ea omnia lege, qua superius comprehendimus citra, etc. Scribe levem distinctionem post comprehendimus, quod eodem sensu explicandum, quo comprehensum [Col. 0832D] est, in sequentibus. BOHERELLUS.---Emenda: comprehendimus, eaque citra, etc. quae vocula excidisse mihi visa; alias, quam comprehendimus legendum, quemadmodum mox: sicut superius comprehensum est. TOLLIUS.---Malebam, partim cum Boherello nostro, cui Aboensis quoque editio adstipulatur, partim mutato amplius, sed leviter, ordine; »Ea omnia, qua lege superius comprehendimus, citra ullam prorsus ambiguitatem vel controversiam hisdem Christianis; id est, corpori et conventiculis eorum reddi jubebis.« Ita quippe facili opera integra erit lectio, et optime cohaerens.

Sumus. Summis. Editio Aboensis. Mendosissime.

Prospere successibus nostris. Malim, »prosperis successibus nostris, vel prospere fluentibus successibus nostris.« TOLLIUS.

»Ut autem hujus sanctionis benevolentiae nostrae forma ad omnium possit pervenire notitiam, prolata [Col. 0833A] programmate tuo haec scripta et ubique proponere, et ad omnium scientiam te perferre conveniet.« Quod jam Licinius sanctionem suam, et haec scripta nuncupat, id ipsum paulo ante praeceptum suum, quin et tacite statutum suum et ordinationem suam nominaverat. Sed, quod notandum, nuspiam pariter edictum appellavit, uti nec noster, qui contra semel atque iterum mero epistolarum nomine ad hanc Licinii dispositionem indigitandam usus est. Primo nempe, in hujus fere capitis initio, »de restituenda Ecclesia (Licinius) hujusmodi litteras ad praesidem datas proponi jussit;« atque denuo propemodum in fine: His litteris. Unde nunc haud ingrata oritur quaestio, utrum recte hic loci edictum ab utroque interprete, atque alibi a multis, cum veteribus, tum recentioribus vocentur; quod equidem non putaverim, si sit accuratius loquendum: sed veras esse e contrario litteras cum mandatis ad Bithyniae praesidem datas, ex quibus ille confestim mandata excerpere, tum »edictum suum, [Col. 0833B] secundum ea mandata, addito programmate, conficere et proferre« debuerit. »Ut autem hujus sanctionis benevolentiae nostrae forma ad omnium possit pervenire notitiam, prolata programmate tuo haec scripta et ubique proponere, et ad omnium scientiam te perferre conveniet,« inquit nostro loco verbisque disertissimis ipsemet Licinius; multoque disertius ante ipsum Plinius ad Trajanum, libro X, ep. 97: »Quibus peractis, morem sibi (Christianis) discedendi fuisse rursusque coeundi ad capiendum cibum, promiscuum tamen et innoxium; quod ipsum facere desisse post edictum meum, quo secundum mandata tua hetaerias esse vetueram:« ubi non tantum Trajani mandata, et Plinii edictum, tanquam res diversas nominari vides, sed imperatoris mandata materiam fuisse edicti praesidis; quod et ideo non Trajani edictum, sed edictum suum appellavit, post edictum meum. Ingenue autem agnoscere debemus priusquam hinc progrediamur, nos, quod in hoc argumento [Col. 0833C] laudata Plinii verba adduximus, debere epistolae amplissimi Cuperi ad clarissimum Graevium 7 id. apr. anni 1691, datae, in qua, ad suae in hunc locum notae confirmationem: »Locus, ait, hanc in rem elegans apud Plinium, lib. X, ep. 97: Quibus peractis morem sibi discedendi fuisse, rursusque coeundi ad capiendum cibum, promiscuum tamen et innoxium; quod ipsum facere desisse post edictum meum, quo secundum mandata tua hetaerias esse vetueram; nam hinc, pergit, clarissime pater, praesidem publice testatum esse, sese ejusmodi edictum accepisse.« Atque hactenus perillustris Cuperus.

Etiam verbo hortatus est. Nempe Licinius. PAGIUS.---Et sine ulla circuitione: »When the Edict was published, Licinius did likevise by word of mouth entreat all persons,« etc.

Conventicula. Les églises. Maucroix. Hoc est, ecclesias.

Sic ab eversa Ecclesia. Nicomediae nimirum, secundum versionem anglicam: And from the destruction [Col. 0833D] of the hurch of Nicomedia: sed melius sine dubio Maucroixius, ut latina sonant. Ainsi depuis la ruine de l'Eglise. Confer haec capitis 3: In statum pristinum Ecclesia restituta est.---Ab eversa Ecclesia. A die scilicet 23 februarii anni 303. PAGIUS.

Usque ad restitutam. To he rebuilding of it. Tralatio anglica. Id est, usque ad restaurationem illius (Nicomediensis ecclesiae).

Usque ad restitutam. Usque ad diem videlicet 13 mensis Junii anni 313, qua propositum est Nicomediae edictum de restaurandis ecclesiis. PAGIUS.

Anni decem, menses plus minus quatuor. Coepit itaque persecutio septimo kalendas martias, a quibus si subducatur numerus usque ad diem 13 mensis Junii, qua propositum est edictum hoc, effluxisse constabit annos 10, menses tres, dies 19, id est, annos decem, menses plus minus quatuor. Edit. Oxon. et Cant.

Menses plus minus quatuor. Nempe menses [Col. 0834A] tres, dies novemdecim. Ideoque pax universae Ecclesiae anno tantum 313 reddita. PAGIUS.



CAPUT XLIX.

Sequenti autem Licinio, etc. Corrige et lege: sequente. TOLLIUS.

Tyrannum. Versio anglica, Maximinum, quem certum est intelligi.

Profugus concessit. Malim retrocessit. TOLLIUS.---Quid opus est mutatione? Terentius in Eunuch. act. I, sc. 2:

Ego impetrare nequeo hoc absque, biduum
Saltem ut concedas solum.

Et in Hecyra, act. IV, sc. 2:

Hic video me esse invisam immerito; tempus est con[cedere.
Latinis itaque concedere simpliciter positum, inter alia, loco cedere, seu alicui locum abeundo dare significat; quae ultima phrasis a Terentio quoque usurpata [Col. 0834B] in Heaut. act IV, sc. 2:

   SY. Jube hunc
Abire hinc aliquo. CL. Quo ego hinc abeam? SY. Quo
   lubet; da illis locum.
Abi deambulatum.

Petit. Praeferam cum Columbo, petiit. TOLLIUS.

Munimentis ibidem, etc. Potius, munimentisque ibidem, uti et clarissimus Columbus legendum putat. TOLLIUS.---Columbum ipsum, si etiamnum opus est, visere potes.

Iter obstruere. Licinio nimirum; quod anglica versio, perspicuitatis causa, addidit.

Et inde dextrorsum perrumpentibus omnia victoribus. Distinguo, et inde, dextrorsum perrumpentibus. GALE.

Perterreretur (vel peteretur). Scripsisse Lactantium credo, peteretur. GRAEVIUS.

Perterreretur. Supra, Maxentianus proterretur; quod verbum etiam hic rectius mihi videtur, quam illud alterum. TOLLIUS.

[Col. 0834C] Refugium. Effugium. GALE.---Usi tamen etiam refugii voce idonei auctores. Cicero: Regum, populorum, nationum portus erat, et refugium senatus. Suetonius: Eos easque omnes, ne quod refugium in tali fraude cuiquant esset, exilio affecit. Neque noster a refugiendi verbo superius abhorrebat; cujus cap. 47, verba sunt: Fit impetus in eum, et ad suos refugit.

Ut solent hi, qui hoc ultimo, etc. Exempla sunt apud Florum et Livium. GALE.---Mirum, quam faciat ad hunc locum alter plane geminus Lactantii de Vita beata, quem nos hactenus cum caeteris commentatoribus praetermiseramus: »Quanto quisque annis in senectutem vergentibus appropinquare cernit illum diem, quo sit ei ex hac vita demigrandum, cogitet, quam purus abscedat, quam innocens ad judicem veniat; non ut faciunt quidam caecis mentibus nixi, qui jam deficientibus corporis viribus, in hoc admonentur ultimae necessitatis, ut cupidius, ut ardentius hauriendis libidinibus intendant.«

Et sic hausit venenum. Non itaque periit morte simplici, [Col. 0834D] ut tradit epitome Victoris. Edit. Oxon. et Cant.

Et sic. Id est, et deinde, quem sensum jam antea indicatum voluimus. Conspirant interpretes. Après quoi il prit la boisson mortelle. MAUCROIX. And then he took poyson. Versio anglica. Sed nil forte melius sic interdum ordinis adverbium esse ostendere queat, quam locus iste Vulcatii Gallicani in Avidio Cassio: »Mater mea Faustina patrem tuum Pium ejusdem in defectione Celsi sic hortata est, ut pietatem primum circa suos servaret, sic circa alienos.« Verbum, cum res ipsa loquatur, non addo. Audiatur solum Cicero primum et postea simili ordine et significatu adhibens: Ego incolumitati civium primum, et postea dignitati (consulo).

Non potuit in praesens. Exemplum, quod, qui volent, iis adjicient, in quibus praesens neutiquam de tempore nunc praesenti, sed de tempore tunc praesenti, [Col. 0835A] adeoque, una voce liceat dicere, praesenti praeterito, usurpatum; qualia exempla apud Ciceronem et alios occurrunt.

Cruciamenta. Nec hic quoque Cicero exemplum quaerentibus deerit. Philipp. XI: Nec vero graviora sunt carnificum tormenta, quam interdum cruciamenta morborum.

Insustentabili. Ignoro, ecquis ita olim ante nostrum fuerit locutus. Sed jam certe nequit hoc epithetum ex Cicerone defendi.

Haustam manibus terram, etc. Id est, ut optime Versio anglica expressit, manibus effossam: He eat earth, which he dug up with his hands.

Cum caput suum parietibus infligeret. Impatientia cruciatuum scilicet. Nam jam quatuor insaniae dies abierant. Neque aliter fere Augustum caput foribus ex impatientia doloris amissarum Vari legionum illidentem inducit Suetonius in Octavio, cap. 23. Vide locum et quae ad illum Casaubonus notavit; item quae Baluzius [Col. 0835B] supra.

Exilierunt oculi ejus de caveis. , . Chrysost. in oratione de S. Babyla contra Gent. Vide Euseb. Eccl. Hist. lib. IX, cap. 10. Edit. Cant.

Deum videre coepit candidatis ministris, etc. Il vit Dieu environné de ses Anges. Maucroix, quem apparet ergo voluisse emendari, Deum videre coepit circumdatum ministris.---A vision represented himself to his imagination, as standing to be judged by God, who seemed to have hosts of ministers about him all in white garments, tralatio anglica. Quasi jam potius prisca lectio fuerit, Deum videre coepit circumdatum candidatis ministris de se judicantem.

Candidatis ministris. De eodem Maximino Simeon Metaphrastes apud Surium, t. VI, p. 929, ait eum ab angelis fuisse flagellatum. COLOMESIUS.

Deinde quasi tormentis adactus fatebatur. Se fecisse nempe, repetendo , quomodo interpretes [Col. 0835C] acceperunt. Nisi cum clar. Gale malueris Christum supplere ex sequentibus, distinguendo, deinde quasi tormentis adactus fatebatur Christum.

Nocentem spiritum . . . . efflavit. Baluzius recte in notis observat, non statim mortuum esse Maximinum ac Tarsum pervenit: sed aliquanto tempore gravissimos dolores sustinuisse, sicque non videri, eum ante mensem Augustum periisse. Cum enim ei peragranda fuerint aliquot milliaria, ut Tarsum Ciliciae urbem pervenerit, in Cappadocia primum, dein in Tauri montis angustiis substiterit, ubi munimenta ac turres fabricavit, ad arcendos nempe insequentium Licinianorum impetus, fieri vix potuit ut is qui kalendis maiis pervenit Nicomediam, Tarsum venerit ante mensem Julium sequentem; adeo ut Maximinus ante mensem Augustum non periisse videatur. PAGIUS.



CAPUT L.

Summa rerum potitus. Anno nempe 312. PAGIUS.

In primis Valeriam, quam, etc. Ita hodie clariss. [Col. 0835D] Baluzius, qui prius cum veteri scheda in primis Valerium, quem ediderat; unde paulo post Sparkius in Oxoniensi editione anni 1680: Scribendum, inquit, ex emendatione viri rever. Valeriam, quam. Ut frustra sit Baluzius, qui Valerium quaerit sollicita indagine. Cui censurae, iterumque postea in sequentibus editionibus repetitae, subscribit supra, nec in vitus, Baluzius, itemque Cuperus, nec non versio anglica in hunc modum: For Licinius being now setled in the Empire, gave oder to put both Valeria and Candidian to death. Sed interim praeter hanc editionem nulla est, quae non cum ms. codice in auctoris verbis habeat, Valerium quem. Et, quod magis notandum, stare optime posse manuscripti lectionem ponit, pugnatque Pagius in Critica sua Baroniana, uti sequitur.---In primis Valerium. Valerium scilicet Valentem, de quo anno 306, num. 14 (imo, 15), sic locuti sumus: Eodem fere tempore, quo Alexander, qui praefecti praetorii [Col. 0836A] Africae munere fungebatur, apud Carthaginem imperator fit. Valens imperator creatur, inquit Victor in epitome, qui postquam Maximini mortem narravit, subjungit: Valens a Licinio morte mulctatur. De hoc Valente loquitur Lactantius lib. de Mortibus Persecutorum cap. 50, ut primus omnium observavit eruditissimus Abbas Ludovicus du Four in litteris ad me scriptis. Ibi Lactantius, Maximini morte recitata, ait: »Licinius summa rerum potitus, in primis Valerium, quem Maximinus iratus nec post fugam quidem, cum sibi videret esse pereundum, fuerat ausus occidere, necari jussit.« Nec dubitari potest, quin Valerius ille idem sit cum Valente a Victore memorato, cum Goltzius inter nummos triginta Tyrannorum, qui imperante Gallieno rempublicam Romanam afflixere, hunc referat: . . . . . CEB. L. A. id est, Imperator Caesar Publius Valerius Valens Augustus. Anno primo. Nummus tamen ille ad Valerium Valentem Licinii jussu occisum, non vero ad Valentem, qui post Valerianum in praesidem abductum tyrannidem [Col. 0836B] arripuit (ut testatur Pollio lib. de Triginta Tyrannis cap. 19), omnino pertinet, licet Mediobarbus huic Valenti, qui brevi in Macedonia imperitavit, attribuat. PAGIUS, ubi supra, ad an. Chr. 314, num. 12, et 306, num. 15.

Confer nunc, primum omnium, assentientem propugnantemque Toinardum, tum nec dissentientem istam Maucroixii versionem: Car premièrement Licinius fit mourir Valère; in qua scilicet, ut sequentia et linguae simul genius ostendunt, non Valeria, sed Valerius intelligitur: postremo amplissimum Cuperum varia Pagio et sequacibus objicientem in epistola ad perillustrem Voetium.

Item Candidianum. Ms. codex, quem caeterae hactenus editiones secutae fuerant, idem Candidianum. Sed omnino, vel cum Baluzio item Candidianum corrigendum est; vel nobiscum, adverbium ordinis adhibendo, inde Candidianum; aut per meram fere litterarum transpositionem, dein Candidianum.

[Col. 0836C] Candidianum. Filium Galerii et concubinae, observante Maucroixio ad marginem suae versionis.---Candidian was her adopted Son, for his mother was a Concubine of Maximians. Tralatio anglica. Ad verbum, Candidianus erat adoptivus Valeriae filius: fuit enim ejus mater concubina Maximiani.

Valeria. Pro quo mulieris nomine, crassissimo errore typographico, Valerius legitur in Pagii Critica Baroniana, ad annum Ch. 314, num. 12, ubi totum hocce caput describitur. Conferto modo eamdem ad annum Chr. 303, num. 6.

Mulier tamen. Forte, mulier statim, vel, mulier namque. TOLLIUS.---Emendo, Mulier tandem. GALE.

Ut eum vixisse cognovit. Quem, et quis sensus? De utroque enim miris modis dissentiunt interpretes.---Cette dame ayant appris que Candidianus n'était point mort. Maucroix. Id est, cum mulier Candidianum non fuisse mortuum didicisset.---She had no sooner got the news of Maximins death, etc. Anglica versio. Hoc est, vix mulier nuntium de Maximini morte acceperat. [Col. 0836D] ---Mihi, primo loco, quod in bonam partem sumi velim, nulla ratione videbatur sermo nunc esse posse de Maximino. Quid vero amplius cogitem, post pauca dicam.

Vixisse. Lego, vicisse. Eum autem, quod praecedit, intelligo de Licinio. BOHERELLUS.---Vixisse. Repone, vicisse. GALE: nec non Colomesius.---Legendum vicisse, referendumque ad Licinium. Corrigendum quoque cognoverat, pro cognovit; et mox itidem miscuerat, pro miscuit. TOLLIUS.---Arridebat magis vi exisse, vel simpliciter exivisse; ut, postquam Candidianum necari jussisset Licinius, Candidianus, mandati gnarus, evadendi prima vice e loco, ubi jugulandus erat, viam invenerit: Valeria autem, cognito eum inde feliciter erupisse, mutaverit habitum, et se adoptivi sui filii comitatui miscuerit, ut ejus fortunam specularetur.

Comitatui ejus. Hic rursus, et pro contrariis interpretum [Col. 0837A] hypothesibus, in contraria abeunt versiones; Gallica nimirum de Candidiani comitibus explicante: Anglica vero de Maximini,novissime defuncti, aula, hoc est aulicis. She had no sooner got the news of Maximins death, then she came to his Court in disguise.

Quia Nicomediae. Scribo, Qui cum, Sparkius, in utraque Oxon. a quibus haud diversa est Cantabrigiensis.

Quia Nicomediae. Lege cum Columbo, qui quia Nicom. TOLLIUS.

Et illa, exitu ejus audito. Id est, illustrante singula, licet in re minime obscura, Maucroixio: Cum Valeria Candidiani mortem audivisset. Confer, si tanti est, quae de vocabulo exitu notavimus.

Qui omnes. Atqui duo tantum supra memorati sunt. Candidianus et Severianus. TOLLIUS.---Imo tres; Candidianus, Severianus, et ante utrumque, Valerius, seu, Valeria, prout initio capitis legere malueris: Licinius, summa rerum potitus, in primis Valerium . . . fuerat [Col. 0837B] ausus occidere, vel, in primis Valeriam; mirumque hanc, aut illum, a Tollio, post tam diserta verba, praetermitti.

Quasi malum metuentes. Hoc est, anglicae versioni, quasi malum hominem: looking on him as an ill man.---Legendum: quasi aemulum metuentes. GRAEVIUS.---Forte, quasi iratum. TOLLIUS.---Suspicabar, quasi malum metuentes locutionem esse e medio petitam, qualis ista Gallorum, il le craignait comme la peste.

Prae Valeria, (vel praeter Valeriam) quae volens, etc. Sed haec jam superius Licinium fugisse dicta est. Vide quae viri docti ad caput 39, notaverunt. Ergo volens rectius in nolens cum Cupero mutaveris. Hinc liquet, Maximinum non magis libidine quam avaritia accensum, matrimonium Valeriae appetisse. TOL.

Prae Valeria, quae volens, etc. Ita per omnia interpretes, ut, qui adibunt, statim intelligent.

Filium suum maximum agentem in annis octo. Dele suum. BOHERELLUS.---Forte rectius, filium tum maxime [Col. 0837C] agentem annos octo. TOLLIUS.---Emendo, filium natu maximum agentem jam annos octo. GALE.

Mater eorum. Uxor Maximini, de cujus nomine altum est apud eruditos silentium. Edit. Oxon. et Cant.

In Orientem praecipitata est. In Orontem. Editio Aboensis. In the River Orontes. Id est, in fluvium Orontem. Versio anglica.

Orientem. Scribendum: Orontem, hoc est, fluvium Syriae, vel torrentem, ex emendatione viri rever. supra laudati. Edit. Oxon. et Cant.---Lege, torrentem: aut potius, Orontem. ALLIX.---Lege, Orontem. VOSSIUS.---Maucroixius ad verbum; On précipita leur mère dans l'Orient: quod paucissimi procul dubio probabunt.

Ibi saepe illa castas foeminas mergi jusserat. Ibi mergi, ut supra, capitibus 15 et 37, mari mergi: quare equidem doctissimum virum ibi delentem, minus audiendum esse crediderim.

Illa. Corrige, et lege, ille: scilicet Maximinus. [Col. 0837D] Respice cap. 38 et ita huic lege talionis evenit, ut ipsius uxor eodem supplicio interiret, quo ipse alienas conjuges necari jusserat. TOLLIUS.

Illa. Secuti sunt hanc lectionem ambo interpretes.

Sic omnes impii, etc. Sarisberiensis in Polycrat. lib. VIII, cap. 19, de Domitiano: »Et quia Ecclesiam Dei, imo et totum imperium, laceravit Domitianus, eodem in se Dei usus judicio et ipse laceratus est.« TOLLIUS.



CAPUT LI.

Quindecim mensibus. During the space of eighteen moneths. Versio anglica: quasi nostri verba sint, octodecim mensibus; cujus diversitatis rationem non assequor.

Plebeio cultu. In the habit of a Peasant. Eadem [Col. 0838A] versio. Ad verbum, in rusticorum habitu: quod paulo liberius.

Cum matre. Prisca scilicet. PAGIUS.

Poenas dedit. Nullone prorsus afficto crimine, quae sententia viri amplissimi. Vix crediderim, cum propter ipsum poenarum nomen hic adhibitum, tum propter sequentia, ubi ambae mulieres ad supplicium, idque gravissimum, dicuntur ductae. Amputatum enim caput utrique, et mox earum corpora in mare projecta. Accedit, quod ne quidem Valeriae amicas damnatas viderimus in antecedentibus, nisi afficto prius adulterio, capite nimirum 39 in fine.

Ita illis pudicitia et conditio exitio fuit. Quia et Licinio et Maximino Valeria nubere recusarat. TOLLIUS.---Sed pars igitur pudicitiae eo quoque saeculo habebatur v. gr. in mulieribus, unius tantum viri fuisse uxores. Suo enim aevo Tertullianum cum Montanistis monogamiam in utroque sexu requisivisse, omnibus notum ex ejus libro de Monogamia. Observandum interim conditionem, quam hic noster memorat, [Col. 0838B] aequaliter quidem matri et filiae, seu, quod idem est, Priscae et Valeriae, secundum anglicam versionem exitio fuisse: verum additam pudicitiae mentionem specialiter pertinere ad Valeriam. Verba sunt: so fatal did their Dignity and Valeria's chastity prove to them.



CAPUT LII.

Quae omnia secundum fidem scientium loquor, ita ut, etc. Post loquor, suppleo et, vel atque: et ita ut gesta sunt mandanda litteris credidi. BOHERELLUS.---Similiter versio anglica, and i have thought fit to writte them just as they were transacted. Aliter vero Cuperus.

Non corrumperet veritatem. Non melius abesset. BOHERELLUS.

Pietati. Id est, clementiae, benignitati. Vid. not. ad Ausonium. TOLLIUS.

Respexit in terram. Quomodo capite 5. Respexit enim Deus vexationem populi sui. Dejectus itaque fastigio [Col. 0838C] imperii, etc.

Ubi sunt modo magnifica illa et clara per gentes Joviorum et Herculiorum cognomina, quae primum, etc., viguerunt? Notandum, ne id nimis oratorie et contra historiae fidem scriptum fuisse videatur, haud simpliciter quaeri a nostro, Ubi sunt modo Joviorum et Herculiorum cognomina, ac si post mortuos semel Diocletianum et Herculium, a nemine amplius quocumque pacto usurpata sint: sed, Ubi sunt modo magnifica illa et clara per gentes Joviorum et Herculiorum cognomina, quae primum a Dioclete ac Maximiano insolenter assumpta, ac postmodum ad successores eorum translata, viguerunt? ut neget tantum fuisse aeque magnifica et clara per gentes, vigentiaque adhuc, dum haec scriberet, atque primum fuerant sub ipsis Diocletiano et Maximiano Herculio; quod ab omni parte certissimum.

Joviorum et Herculiorum. Tanquam si a Jove et Hercule genus ducerent. Edit. Oxon. et Cant.

[Col. 0838D] Maximiano. Illo nempe, quem nunc Herculium cognominavimus. Alteri enim, sive Galerio Maximiano, Jovius, Diocletiani imitatione, cognomentum fuit; et hic praeterea de eo agitur, qui sibi primus Herculii nomen indidit.

Nempe delevit ea Dominus et erasit de terra. Quatenus nimirum ipsimet Diocletianus et Maximianus, qui sibi primi, alter Jovii, alter Herculii, cognomen tam insolenter sumpserant, et per quos simul eadem tam clara et magnifica per gentes evaserant, deleti sunt divinitus ex viventium terra et numero.

Diurnis nocturnisque precibus celebremus. Praeferrem, obsecremus. Celebremus enim paulo ante legitur. BOHERELLUS.---Putabat vir doctus, qui Aboensi editioni praefuit, aliquid ante diurnis deesse, quod asterisco voluit notatum.

Ut Misericordiam suam servet etiam famulis, etc. Lege, ut misericordiam suam servet, et jam famulis suis [Col. 0839A] propitius ac mitis omnes insidias, etc., deleto ut. TOLLIUS.---Pro servet etiam, rescribo, servet aeternam. BOHERELLUS.---Quid, si potius auctoris manus fuerit, ut misericordiam suam servet etiam atque etiam famulis suis propitius ac mitis? Tum deinde, ut omnes insidias, quaeque postea; ac denique cum tertio ut eleganter sine copula repetito, ut florescentes, et quae deinceps.

Diaboli. Zabuli, ut prius. GALE.---Capite nimirum 16, duobus locis.

Ut florescentes Ecclesias perpetua quiete custodiat. Veteris codicis cunctarumque hactenus editionum lectio est, ut florescentes Ecclesiae perpetuae quiete custodiat. [Col. 0840A] Sed eam dudum, uti nunc excusam vides, emendaverat clarissimus Baluzius in indice erratorum suae primae editionis, aliique postea cum illo, vel aliter, ut subjicio.

Ecclesiae perpetuae quiete. Scrib. Ecclesias perpetua quiete. Edit. Oxon. et Cant. item Allixius.

Ut florescentes Ecclesiae perpetuae quiete custodiat. Nullus dubito legendum esse: Ut florescentis Ecclesiae perpetuam quietem custodiat; quae et Nicolai Heinsii fuit sententia, ut olim summi et amicissimi viri ore, cum de hoc loco cum superstite agerem, intellexi. GRAEVIUS.




[Col. 0839]
DISSERTATIO IN LUCII CECILII LIBRUM DE MORTIBUS PERSECUTORUM AD DONATUM CONFESSOREM, LUCIO CAECILIO FIRMIANO LACTANTIO HACTENUS ADSCRIPTUM. (AUCTORE DOM LE NOURRY.)



ADMONITIO.
[Col. 0839B]

Duabus potissimum, nec minimi quidem momenti, rationibus ad hanc dissertationem novis curis edendam inducti sumus. Primum enim in toto hoc secundo apparatus nostri tomo, et in superioris parte haud exigua expendimus quibus, et quam invicti plane roboris argumentis antiquissimi christianae religionis vindices illius veritatem adversus ethnicos demonstraverint. Unum itaque probandum superesse videbatur, quis tantorum certaminum fuerit exitus, et quae victoria. Cecilius autem illud, in hoc de Persecutorum Mortibus libro, manifestum omnibus fecit. Totus namque in eo est, ut patefaciat quales quantasque christiani nominis hostes poenas omnipotenti Deo et scelerum [Col. 0839C] ultori dederint, ac quam admirabilem vera nostra religio de impiis gentilium superstitionibus triumphum egerit. Superioribus igitur dissertationibus nostris hanc, tamquam illarum complementum, subjungendam censuimus; ut qui in illis praelia eruditotorum pugilum spectarunt, in hac victorias et triumphum videant et mirentur.

Deinde vero clarissimi plures viri, quorum votis ob eximiam eorum eruditionem, et singularem in nos benevolentiam, non satisfacere nefas ducimus, et dictis et scriptis ad hanc dissertationem recudendam nos impulerunt. Non satis enim esse putant, quod aliqui coacti sint palam fateri duo Firmiani Lactantii nomina audacius contra unici, quod superest, manuscripti codicis fidem addita fuisse hujus libri titulo. [Col. 0839D] Neque sufficere adhuc arbitrantur quod pluribus visum sit ea argumenta, quibus hunc librum Lactantio suppositum fuisse demonstratur, aliis praeponderare quae contrariae opinionis defensores protulerunt. Quin etiam addunt nec satis etiam esse, quod nonnulli publicis [Col. 0840B] scriptis nostrae subscripserint sententiae. Sed a nobis praeterea efflagitarunt, ut cuidam respondeamus scriptori, qui argumentorum nostrorum vim suo potius arbitrio, quam validis rationibus infirmare conatus est. Horum itaque voluntati vel potius imperio amplius resistere non potuimus. Quapropter quae a docto illo scriptore nobis objecta sunt, haec suis in hac dissertatione locis sic excutiemus ac confutabimus, ut nihil tamen velimus debito illius honori detractum. Ab eo autem et ab aliis, qui praeconceptam semel opinionem deponere numquam volunt, hoc unum petimus, ut si quando et argumenta nostra rursus examinanda, vel refellenda aggrediantur, vim illorum non minuant, sed dignentur ea exponere, [Col. 0840C] quemadmodum, a nobis proponuntur. Tum vero illa si recte refellant, suaque aliis majoris ponderis et momenti rationibus stabiliant ac confirment, cito et lubenter cedemus. Palam enim professi sumus, et adhuc profitemur non aliam scribendo esse nostram mentem, nec alium scopum, quam ut veritas, si fieri possit, ab omnibus perspiciatur.



CAPUT PRIMUM.

Analysis hujus libri, et de illius unico codice manuscripto, titulo, atque argumento, et cur ac quo tempore a Lucio Cecilio editus fuerit.



ARTICULUS PRIMUS.

Analysis hujus libri.

[Col. 0840D] Quamvis hic liber ea compositus sit sermonis brevitate, qua ab omnibus cito perlegi possit: quia tamen plurima in eo loca foede corrupta, lacunis hiulca, et casu excisa, alia vero obscura, atque intellectu difficillima occurrunt; idcirco exhibendam esse censuimus illius analysim; ut lectores minus periti facilius [Col. 0841A] intelligant, quae ab ejus auctore non sine magna ambiguitate, variisque verborum ambagibus pertractata sunt.

1. Ab ipso autem hujusce libri exordio Cecilius Donatum alloquitur, asseritque illius et aliorum confessorum preces exauditas fuisse a Deo, qui reddita christianae Ecclesiae pace, pristinum illi splendorem restituerat. Qui vero in eam saevierant, hi, inquit, a principibus divinitus excitatis prostrati, digna scelerum suorum morte poenas aequissimo scelerum judici ac vindici Deo dederunt. Quod quidem se hoc in libro demonstraturum pollicetur.

2. A Nerone autem antequam ordiatur, breviter ille explicat quomodo extremis Tiberii Caesaris temporibus, Christus duobus Geminis consulibus mortuus, [Col. 0841B] ac die tertio ad vitam revocatus, discipulos suos divinis praeceptis imbuerit, ac postea raptus sit in coelum. Tum deinde undecim ejus discipuli, assumptis Matthia et Paulo, in omnibus provinciis et civitatibus per annos viginti quinque fundamenta Ecclesiae jecerunt. Ad postquam Petrus, editis quibusdam miraculis, multos ab erroribus gentilium ad veram Christi fidem traduxisset, hunc Nero cruci affigi, et Paulum interfici praecepit. Sed crudelis ille tyrannus tantum ob crimen de medio repente sublatus est, nec inventus umquam sepulturae ejus locus. Inde vero deliri quidam homines finxerunt illum reservatum; ut in fine mundi sit Antichristi praecursor.

3. Interjectis dehinc aliquot annis, Domitianus diu tutoque regnavit. Ast ubi christianos coepit vexare, [Col. 0841C] statim domi interfectus est. Post illius vero caedem, rescissa sunt a senatu acta illius, excisae imagines, eversi honorum tituli, ac postea Ecclesia Christi longo pacis tempore sub bonis principibus floridius enituit.

4. Pacem hanc post annos plurimos Decius fregit quidem, sed non impune. Nam commisso cum Carpis praelio, et fusa majori exercitus sui parte, ipse occisus est; atque insepultum ejus corpus feris ac volucribus pastui fuit et pabulo.

5. Posthaec autem Valerianus multum quidem, tametsi brevi tempore, fudit christiani sanguinis: sed tantae inhumanitatis poenas summo cum dedecore diu persolvit. Persarum enimvero rex Sapor, a quo bello captus fuerat, numquam equum conscendebat aut currum, nisi imposito, non sine conviciis, supra [Col. 0841D] dorsum ejus pede. Quin etiam ipsi, turpissima hac in servitute mortuo, detracta pellis, quae in barbarorum templo ad sempiternam tantae ignominiae memoriam appensa est.

6. Aurelianus tamen hoc exemplo minime permotus, cruentas adversus christianos tulit leges. Sed vix eae ad ulteriores provincias pervenerant, cum ille Coenofrurio in Thracia mortuus jacuit.

7. His leviter perstrictis, Cecilius venit ad Diocletianum, et multo fusius de illo aliisque ad Constantinum usque Magnum, ac Licinium, Imperatoribus disputat. Scelerum autem, inquit, inventor, et machinator malorum Diocletianus, avaritia et timiditate corrupit omnia. Tres enim Romani imperii, in quatuor [Col. 0842A] partes divisi, fecit participes, qui quidem, ut magnos cogerent alerentque exercitus, immensis exactionibus, tributis, atque vectigalibus provincias omnes, in frusta concisas, sanctioribus etiam legibus conculcatis, penitus obruerunt. Majore tamen et insatiabili avaritia Diocletianus thesauros suos nolebat imminui, et alias opes innumeris exactionibus, ac capitalibus poenis congregabat. His porro opibus iniquissime extortis, circos, basilicas, domos, palatia, monetam, et arma fabricandi infinitae vix satisfecit cupiditati. Ea autem erat, ut Nicomediam Romae coaequare voluerit.

8. Neque illi plane absimilis fuit Maximianus Herculius, nisi quod de custodiendis opibus non adeo sollicitus erat. Verum impotenti libidine labefactavit ac pervertit [Col. 0842B] mores, primorumque filias atque alias, quacumque iter faciebat, virgines a parentum conspectu avulsas constupravit.

9. Tametsi porro Cecilius plura hoc in libro de Constantio narraverit, nos tamen ibi admonet eum nunc a se ideo praetermitti; quia caeteris omnino dissimilis, dignus fuit, qui totius imperii Romani fraena moderaretur. Transit itaque ad Maximianum Galerium Diocletiani generum, aliis omnibus pejorem. Is autem matre Transdanuviana natus, ingenita barbarie, horrendaque corporis mole formidabilis, aspectu, verbis, actibus terrorem unicuique incutiebat. Ab eo igitur omnia metuebat Diocletianus, ac potissimum postquam ille insignem reportavit de Narseo Persarum rege victoriam. Tunc enim insolentior [Col. 0842C] factus, detrectabat Caesaris nomen, volebatque se Marte genitum videri.

10. Nec plura ibi Cecilius de nefariis illius actis, ne temporis ordinem perturbet, ac persecutionis a Diocletiano, qui prius Diocles vocabatur, in christianos excitatae causam sic exponit: Cum in Oriente pecudes falsis diis ille immolaret, facto a quibusdam adstantibus signo crucis, fugati sunt daemones, turbata sacra, et hostiarum mactationes frustra repetitae. Aruspicum vero magister tantam confusionem perturbationemque sacrorum rejecit in adstantes christianos. Quamobrem ira furens Diocletianus, primum jussit universos palatinos, atque etiam milites ad sacrificandum compelli.

11-12. Venit deinde Nicomediam, quo accurrit Maximianus Galerius, qui matris suae, mirum plane [Col. 0842D] in modum superstitiosae, querelis et instigationibus expugnatus, eumdem Diocletianum ad tollendos penitus christianos acerrime incitavit. Verum ei diu ille restitit, donec habito ea de re per totam hyemem cum amicis, ac judicibus, aliisque consilio, tunc tantummodo cessit, postquam acceptum est Apollinis Milesii responsum. Noluit tamen ullum christianum mortis puniri supplicio.

13. At die septimo kalendas Martii, quo Terminalia celebrabantur, profectus cum ducibus et tribunis perrexit ad ecclesiam, cujus revulsis foribus, ac frustra quaesito Dei simulacro, sacrae Scripturae crematae sunt, ac tota ecclesia solo adaequata. Postridie [Col. 0843A] vero promulgatur adversus christianos edictum, quod a quodam scinditur, qui idcirco post varia tormenta exustus est.

14-15. Galerius tamen neutiquam contentus hujus edicti legibus, ut Diocletianum adversus christianos magis irritaret, curavit eos incendii, palatio a suis subjecti, ac laesae majestatis accusari. Quapropter Diocletianus, ut tanti sceleris rei agnosci possent, praecepit innocentes plurimos, tam se praesente quam absente, cruciari, excarnificari, ac igne torqueri. Galerius vero ira adhuc incensus, aliud quindecim post diebus molitus est incendium. Sed cum cito extinctum fuisset, media hyeme abiit, ne vivus, inquiebat, exureretur.

16. Diocletianus ergo immani tunc furore in omnes [Col. 0843B] bacchatus, Priscam conjugem suam, et Valeriam filiam, praefecti vero ejus alios coegerunt nefandis sacrificiis pollui. Renuentes autem cujuslibet sexus et aetatis homines vario mortis et tormentorum, hactenus inauditorum, genere interemerunt. Datae sunt interim ad Herculium et Constantium litterae; ut eadem ubique facerent. Paruit quidem mandato adeo crudeli Herculius: sed Constantius passus tantum est conventicula dirui, hominesque incolumes servavit. Tum itaque christiani per universam terram, exceptis Galliis, tot tantisque excruciati sunt suppliciis; ut a nemine umquam describi queant. Donatus vero varios sub Flaccino praefecto, et praesidibus Hierocle ac Priscilliano, acerbissimos verberum, ungularum, ignis, ac ferri cruciatus mirabili [Col. 0843C] plane invictaque patientia perpessus est.

17. Verum Diocletianus tanta ob scelera meritis calamitatibus affligi coepit. Enimvero paucis post acta Romae duodecimo kalendas Decembris vicennalia sua, elapsis diebus, Ravennam venit; ut nonum ea in urbe consulatum susciperet. Tunc autem imbre et frigore saevientibus, per illud iter levi quodam morbo correptus fuit. Ibi itaque aestate transacta, Nicomediam per circuitum ripae strigae contendit; ut Circum ibi dedicaret. At eo adhuc in itinere sic recruduit ejus morbus, ut paulo post suum in hanc urbem ingressum mortuus crederetur. Neque porro mortis suae suspicionem prius amoliri potuit, quam cum se idibus Decembris omnibus videndum praebuit, ita tamen ut a nemine potuerit amplius cognosci. [Col. 0843D] Quamvis autem melius se haberet; certis nihilominus horis insaniebat.

18-19. Paucos vero post dies Galerius, qui Herculium, injecto armorum civilium metu, jam terruerat, illuc advolavit. Longo autem, quod Cecilius integrum repraesentat, ipsum inter et Diocletianum colloquio huic tandem, sed aegre persuasit; ut novis Caesaribus creatis, imperio cederet. Miserabilis itaque Diocletianus kalendis Maii Severum et Maximinum Daiam, rejecto Constantino, Caesares non sine lacrymis et gemitibus renuntiavit, ac purpuram, qua se exuerat, induit Maximinum. Ea porro sic deposita, factus iterum Diocles, remigravit in patriam.

20. At Galerius summum principatum adeptus, [Col. 0844A] Constantium ob valetudinis infirmitatem aspernabatur. Jam vero suum in animum induxerat post illius mortem, quam brevi futuram sperabat, Licinium imperatorem, et novennem filium suum Caesarem creare, ac post celebrata vicennalia sua, Severo et Licinio Augustis, Maximino et Candidiano Caesaribus relictis, securam ac tranquillam, deposito imperio, degere senectutem.

21-23. Interea intento ad vexandum orbem animo, meditabatur quidem Romanos Persarum instar sibi in servitutem addicere. Verum quia id palam non audebat, nobilium virorum honores in primis ademit, jussitque primores civitatum torqueri, ingenuas ac nobiles matresfamilias rapi in gynaeceum, alios coram se, et oblectationis causa ferocissimis, quos habebat, [Col. 0844B] ursis objici. Denique immanissimus ille tyrannus non sine humano cruore effuso coenare consueverat. Christiani vero in exilium, datis ab eo legibus, primo quidem acti; sed postea lentis ignibus membratim combusti sunt, atque eorum corpora, in favillas et cineres redacta, in mare et flumina projiciebantur. Nulla insuper levis apud eum non modo in christianos, sed in cunctos etiam gentiles poena fuit. Eloquentia etiam et litterae ab illo extinctae, sublati causidici, relegati aut necati jurisconsulti, ac pessumdatae leges universae. Tantis praeterea vectigalibus, ac capitationibus, pro iis etiam qui mortui erant, exigendis, omnes cujuslibet aetatis et conditionis homines opprimebat; ut plurimi fame perierint. Soli itaque supererant mendici, qui cum [Col. 0844C] solvendo non essent, hos simul congregatos, et naviculis impositos, in mare mergi mandavit.

24. Interim Constantius graviter aegrotans, Constantinum filium ab hoc Galerio, qui saepius vitam ei eripere tentaverat, datis litteris petit sibi remitti. Postulanti annuere se simulat tyrannus, datque Constantino, quem retinere volebat, sigillum, ut postridie proficiscatur. Sed statim post coenam hic elapsus, sese itineris commisit periculo, ac publicis equis per singulas mansiones, ne quis illum insequeretur, sublatis, ad patrem evolavit. Per illius vero jam jam morituri manus accepit imperium, confestimque primam pro christiana religione dedit legem.

25, 26. Laureatam autem ejus imaginem Galerius sibi paulo post, ac de more allatam, aegerrime suscepit, [Col. 0844D] Severumque imperatorem creavit, eumdemque Constantinum Caesarem. At milites qui sublata ab ipso Galerio castra praetoriana, et Romani qui diros censitores ad describendam plebem missos impatientissime ferebant, Maxentium purpura induunt. Quamobrem Galerius Severum cum Herculii patris sui exercitu Romam mittit adversus novum Caesarem. Verum hic cum ad Urbis muros propius accessisset, a suis desertus est, fugitque Ravennam. Veritus autem ne traderetur Herculio, qui oblatam a Galerio Augusti purpuram, lubentissime resumpserat, suam ille deposuit, ac venis incisis, vitam cum imperio amisit.

27. At Herculius Galerium vicissim metuens, venit [Col. 0845A] in Galliam, ut Constantinum suae minoris filiae nuptiis sibi conciliaret. Ipse vero Galerius Romam, a se nondum visam, invadere frustra nititur. Nam legionibus tantum scelus detestantibus, timuit Severi exitum, ac fuga capta, ad sedes suas se recepit, postquam Italiam militibus crudelissime vastandam reliquisset.

28-29. Dehinc Herculius ex Galliis Romam revertit, ubi commune imperium habebat cum Maxentio. Sed quia ab ejus humeris purpuram publica in concione diripuerat, ex hac urbe tamquam Tarquinius Superbus ejectus est. Inde itaque per Gallias ad Galerium profectus, illum reconciliationis specie occidere, et spoliare regno meditabatur. Ast ubi cognovit Licinium, Diocle praesente, factum ab eodem Galerio [Col. 0845B] imperatorem, tunc rursus confugit ad Constantinum. Quem quidem ut facilius deciperet, deponit purpuram, illique adhuc juveni persuadet, ut ad barbaros debellandos paucis cum militibus proficiscatur. Nec multo post proditor nefarius, resumpta purpura, expilatisque Constantini thesauris aufugit, occupavitque Massiliam. Verum Constantinus mira celeritate regressus, urbem hanc obsidet, ac pace frustra oblata, eum capit, et detracta rebelli imperatoria veste, noluit illum vita privare.

30-32. Melior nihilo propterea factus, alias struxit Constantino insidias. Sed iis a Fausta detectis, spadonem pro Constantino obtruncat. Quapropter tanti sceleris poenas suspendio solvere cogitur. Galerius interim ut magnos in vicennalium suorum celebratione [Col. 0845C] sumptus facere posset, omnes intolerandis obruit vectigalibus. Maximini porro, qui se Caesarem tertio loco nominari molestissime ferebat, victus contumacia, tollit Caesarum nomen, seque, et Licinium Augustos nuncupat, et Maxentium atque Constantinum Augustorum filios. At Maximinus ei rescripsit se in campo Martio imperatorem fuisse salutatum.

33-35. Agebat tunc Galerius decimum octavum imperii sui annum, cum horrenda plane et insanabili in inferiori genitalium parte plaga percutitur. Morbum hunc Cecilius noster, et remedia per annum integrum inutiliter adhibita, fuse describit. Ibi vero edictum exhibet, quod ab eodem Galerio, jam jam deficiente, in christianae religionis gratiam, et ut Deum placaret, datum est. Eo autem Nicomediae promulgato, Donatus [Col. 0845D] cum aliis christianis confessoribus e carcere eductus est. Galerius vero conjuge sua et filio in Licinii manum traditis, horribili tabe consumptus moritur.

36-37. Tum Maximinus accepto mortis ejus nuntio, ut provincias omnes ad fretum usque Chalcedonicum facilius sub ditionem suam subjungeret, censum tollit, atque in Bithyniam ingreditur. Oborta exinde ipsum inter ac Licinium discordia, ire ad arma jam parati erant: sed pacem in hoc ipso freto certis conditionibus fecere. Rebus ita compositis, Maximinus securior inde regressus, animum ad cruciandos christianos appulit. Jussit itaque eis effodi oculos, et manus amputari, statimque novos in provinciis [Col. 0846A] instituit deorum suorum pontifices, qui eosdem Christi discipulos ad impia sacrificia facienda cogerent. Ab ea tamen christianorum persecutione litteris Constantini deterritus, dissimulavit quidem, sed sinebat illos occulte maris undis submergi. Ad haec vero, ut eos necaret fame, aut prohibitis escis contaminaret, primus omnium praecepit cuncta animalia, quibus vescimur, ad deorum aras immolari, et omnia ad victum necessaria delibari, aut sacrificari, aut perfundi mero. Denique tantis tributis non modo christianos, sed caeteros omnes oppressit; ut inde exorta fame, et omnibus, quae Diocles et Herculius reliquerant, abrasis, solum vitae usum, more latronum, hominibus pro magno dederit beneficio.

38-42. Ea autem tamque effrenata erat, descripta [Col. 0846B] a Cecilio, illius libido; ut nullius ingenuae foeminae, aut virginis, nisi ob deformitatem, tuta esse potuerit integritas. Nuptiarum praeterea omnium ille praegustator, corruptas a se virgines servis, atque violatas ab aliis primarias mulieres, in matrimonium cuivis petenti concedebat. Recusantibus vero vis allata ab stipatoribus suis, plerisque omnibus Gothis, quorum opera Romanos et orientem ludibrio habuit. Quin etiam improbus vir Augustam, nuptias ejus deprecantem, huc illucque cum matre sua projecit in exilium. Ejus autem amicas falso condemnavit adulterii. At tres potissimum ex iis nobiles foeminas recenset Cecilius, quae a quodam Judaeo hujus criminis immerito accusatae, ad supplicium inter cuneos armatorum deductae sunt. Impudens vero calumniator [Col. 0846C] Judaeus postea patibulo affixus, earum innocentiam palam quidem declaravit, sed tardius. Maximinus porro Diocletiano, Augustam in Syriae solitudines relegatam, variis legationibus sibi remitti postulanti, semper denegavit. Eodem porro tempore imagines et statuae Herculii et Diocletiani adhuc viventis, jubente Constantino, evertuntur. Quamobrem Diocletianus intolerabili dolore inde percitus, vitamque exosus, mortem sibi et fame conscivit, et angore.

43-44. Ex omnibus itaque Dei adversariis solus supererat Maximinus, qui cum Licinii sororisque Constantini sponsalia suspecta omnino haberet, legatis Romam missis, foedus cum Maxentio, nihil magis in votis habente pepigit. Romae autem tunc hic morabatur, et bellum eidem Constantino indixerat. [Col. 0846D] Verum ubi cum hoste praelio decertandum fuit, tunc quodam territus oraculo, pedem extra Urbem ferre minime ausus est. Duces itaque misit, qui majoribus, quam Constantinus, copiis instructi, primo impetu praevaluerunt. Confirmato tamen Constantinus animo, milites propius ad Urbem e regione pontis Mulvii admovit, ac viso coelesti crucis signo, atque in scutis notato, in certamen descendit, quo paribus animis pugnatum. Nuntiatur id Romae, fitque seditio; increpatur Maxentius, et in Circensibus ludis Constantinum vinci non posse conclamatur. His clamoribus permotus Tyrannus, et responso ex libris Sibyllinis accepto, procedit in aciem, pugna recrudescit, terretur ille, et fugatur, ac dum elabi connititur, [Col. 0847A] e ponte deturbatur in Tiberim. Victor autem Constantinus in urbe Roma cum summa laetitia exceptus, titulo primi nominis a Senatu decoratur. At Maximinus, his etsi summo non sine dolore auditis, non potuit a conviciis jocisque plane intempestivis abstinere.

45-47. Constantinus autem res in Urbe composuit, venitque Mediolanum. Ibi dum sororis suae cum Licinio nuptiae conficerentur, Maximinus exercitum suum ex Syria in Bithyniam, saeviente hyeme, deduxit, sed prorsus debilitato agmine. Fretum nihilominus trajecit, et redegit in ditionem Byzantium post undecim obsidionis dies, ac paulo post Heracleam. Accurrit autem Licinius, et Adrianopolim praetergressus, obviam illi venit, imparibus tamen [Col. 0847B] copiis. Itaque futurum, prope diem, praelium cum cerneret Maximinus, votum de christianis, si victor esset, exstinguendis Jovi suo vovit. Licinius vero proxima ante pugnam nocte quiescens, ab Angelo didicit precem, qua facta, hostes vinceret. Tum Maximinus castra movit, ac Licinium, cum quo collocutus erat, aspernatus, ad pacem ferri numquam potuit. Pridie igitur kalendas Maii ad manus venerunt, ac milites Liciniani primo impetu invadunt in hostes. Nec minor ab eis in ipsummet Maximinum, precibus ac donis illos sollicitantem, fit impetus, isque ad suos refugere cogitur. Interim acies ejus caeditur impune, ac pars una exercitus prostrata, atque altera in fugam versa est. Victus itaque Maximinus, abjecit regalem purpuram, ac sumpta servili veste, [Col. 0847C] Nicomediam citissime confugit. Inde uxore liberisque suis raptim abductis, cum paucis comitibus venit in Orientem, ac collectis ex fuga militibus, substitit in Cappadocia, ubi resumpsit purpuram.

48. Paucis autem post hanc pugnam diebus Licinius exercitum suum trajecerat in Bithyniam. Ipse vero Nicomediam ingressus, gratias primum Deo, cujus ope vicerat, retulit, ac deinde idibus Junii solemne edictum pro instauranda religione christiana proposuit, quemadmodum hic a Cecilio nostro exhibetur. Hortatus est insuper ut christianorum conventicula pristinum restituerentur in statum. Atque ita pax christianae Ecclesiae post decem persecutionis annos, et menses aliquot reddita fuit.

49. Post haec vero Licinius Maximinum ex Tauri [Col. 0847D] montis facibus expellit, ac Tarsum, quo confugerat, terra marique obsidet. Territus Maximinus, ac refugio saluteque sua desperatis, hausit venenum. Sed cibo et vino cum prius sese ingurgitasset, per dies quatuor maximis praecordiorum doloribus ad rabiem usque percitus, ac Christo frustra invocato, nocentem spiritum detestabili mortis genere efflavit.

50-51. Hunc ergo, inquit auctor noster, in modum exstincti sunt universi christianae religionis persecutores, quorum nulla prorsus nec stirps, nec radix remansit. Licinius quippe Valerium, et Candidianum a Valeria adoptatum, Severianum Severi filium, atque octennem Maximini filium, filiamque ejus septennem, Candidiano desponsam, jussit interfici. Valeria [Col. 0848A] vero, quae Candidianum secuta, post necem ejus fugerat, Thessalonicae tandem comprehensa, capite cum matre sua ob pudicitiam et conditionem plexa est.

52. Porro autem Cecilius profitetur se ea omnia, sicuti gesta sunt, mandasse litteris, ne interiret eorum memoria, aut ab aliis deinceps Scriptoribus veritas corrumperetur. Tum omnes, ac nominatim Donatum adhortatur, ut aeternas, propter exstirpatos christianorum persecutores, et redditam Ecclesiae pacem, agant Deo gratias, eumque precentur, ut florentes Ecclesias perpetua quiete custodiat.



ARTICULUS II.

De hujus libri manuscripto codice, quam imperfectus [Col. 0848B] sit, et quam foede a librario latinae linguae penitus ignaro corruptus.

Iniqua plane fuit hujus libelli, sicuti et aliorum quam plurimorum fortuna. Per plurima enim saecula in bibliothecarum angulis sepultus, neminique cognitus, cum blattis et tineis luctatus est. Sed anno tandem 1678 vir clarissimus D. Foucault, tum in Aquitania regius quaestor, nunc vero Comes Consistorianus, manuscriptum illius codicem invenit in Moissiacensi olim ordinis sancti Benedicti monasterio, seu Abbatia mille monachorum, quae jam a pluribus annis a canonicis, ut aiunt, saecularibus incolitur. Nulla vero, vir eximius interposita mora, illum aliosque complures ibi repertos, transmisit ad illustrissimum virum Joannem Colbertum regni administrum, [Col. 0848C] qui pro summo suo in litteras studio hunc cum aliis undique conquisitis jussit in sua bibliotheca reponi. Paruit itaque nobilissimi viri mandatis Stephanus Baluzius, qui tum ditissimae illi bibliothecae praeerat, atque anno subsequente 1679, hunc de mortibus persecutorum librum ex illo unico codice typis edi curavit.

Monitos autem nos ille fecit huncce ipsum codicem esse quidem integrum, sed mendis infectum pluribus, eumque ab annis circiter octingentis ab imperita manuscriptum videri. Sed quia plures novis illius editionibus postea praepositi; conquesti sunt negatam sibi fuisse ejusdem codicis, vel semel quidem inspiciendi facultatem, nos idcirco breve illius specimen, quo ab omnibus cujus formae et aetatis sit, agnoscatur, [Col. 0848D] hujusce dissertationis initio exhibendum esse censuimus. Nobis autem illius, jubente illustrissimo abbate Colberto, copiam fecet D. Carolus Duchesne, Colbertinae bibliothecae nunc praefectus, vir omnibus utique non minus pietate quam doctrina commendandus.

In illo autem Colbertini codicis specimine jussimus accuratissime excudi integram pene primam illius paginam, iisdem omnino expressam litteris et characteribus, quibus totus ipse a scriba exaratus est. Quae vero in secunda et tertia linea cernes omissa, haec glutinoso quodam corpore superinducto deleta legi non possunt. Breviores vero ejusdem paginae hiatus facti sunt putredine et tabo, quibus [Col. 0849A] discissae sunt extremae illarum partes. In aliis quoque nonnullis hujusce libri locis aliae lacunae, his plane similes, eamdemque ob causam reperiuntur. At haec semel saltem observanda esse idcirco duximus, quia secundae et aliis deinceps hujus libri editionibus praepositi, cum harumce lacunarum spatium scire non potuerint, in eo conjecturis suis replendo inutilem fere semper posuerunt operam.

Praeterea ex hoc specimine animadvertere poteris haec verba; Serius quidem, sed graviter, ac digne, in omnibus ad nostram usque editionibus omissa fuisse. Nulla autem hujus praetermissionis mentio ullibi facta est. Sed animum satis non attenderunt unicum in eo subesse librarii errorem, quod seruit, pro serius, ultima littera s in t mutata, scripserit. Nemo autem [Col. 0849B] non videt quantum haec verba Cecilii instituto necessaria sint, et subsequentibus connectantur.

Paulo post in editis legitur: Et eumdem mortem digna ultione superbis et impiis ac persecutoribus inrogare. Sed haec gratis ficta sunt. In manuscripto enim codice nihil aliud scriptum videtur, nisi et eumdem judicem digna judice (aut digno judicio), supplicia impiis ac persecutoribus inrogare. Nihil quippe aliud in codice scriptum videtur, et haec sane verba ad auctoris propositum satis aperte conducunt.

Quaedam vero, sed pauca quidem in hoc libro occurrunt, quae librarius adjecit, nisi aliqua iis a Cecilio praeposita omisisse dicatur. Talia profecto sunt haec verba: Ab hoc capite suos persequi (Cap. 26), quae nullam cum antecedentibus aut subsequentibus [Col. 0849C] habent connexionem. Caetera porro in eo codice quaecumque aut dempta, aut addita, aut transposita fuerunt, haec ne eadem repetamus, suo loco annotabuntur.

At longe plurima toto passim in eodem codice ostendemus loca, quae non solum librarii, ut adsolet, aut oscitatione ac negligentia, aut nimia scribendi festinatione, sed magna etiam linguae latinae ignoratione depravata sunt, penitusque corrupta. Visne quibusdam saltem exemplis id tibi nunc probari? Animum, quaeso, ad haec verba adverte, quibus Cecilius de nobilibus foeminis, etsi innocentibus, ad supplicium tamen ductis sic loquitur: »Ne impetu populi de carnificum manibus raperentur, promoti militari modo instruc tibile mens essagitari persequuntur [Col. 0849D] (cap. 40).« Quis autem primis latinae linguae elementis imbutus, ita umquam scribere potuit? Nec magis sanus est alius Cecilii nostri locus, ubi de inhumanis Maximini imperatoris exactionibus sic disputat: »Armentorum, ac pecorum greges ex agris rapiebantur ad sacrificia cotidiana, quibus eos adeo corruperat, ut aspernarentur annonam, et effundebant passim sine delictu, sine modo culites universos, quorum numerus ingens erat, pretiosis vestibus nummis expungerent (cap. 37).«

Tertium, si lubet, exemplum addemus, inde desumptum, ubi de Herculio, Galerii filii sui insaniam timente, haec scribuntur: »Urbe munita, et rebus ceptis inimicis diligenter instructis proficiscitur in [Col. 0850A] Galliam (cap. 27).« Summam denique librarii imperitiam evidentissime probant alia verba ab illo in hunc modum transcripta: »Cessere Phillides, cirona, metonius melamphius (cap. 33).« Ibi enim Cecilius citat illud Virgilii carmen:

   ·: Cessere magistri
Phillyrides Chiron, Amythaoniusque Melampus.
(Lib. III Georgic., in fin.)

Cum igitur unicus ille Ceciliani libri codex, tot tantisque mendis infectus, hactenus repertus fuerit, nonne ingenue fatendum est huncce librum, tam imperita manu descriptum, ad nos nec incorruptum, nec plane integrum pervenisse? Scimus quidem non parum laboris a doctis quibusdam viris insumptum, ut his omnibus vulneribus mederentur. Sed nihil aliud saepius protulerunt, nisi meras conjecturas, [Col. 0850B] easque sic incertas, et a se invicem discrepantes, ut nullus asserere audeat utrum aliquis, aut quis ex illis veram invenerit auctoris nostri lectionem. Aliis igitur codicibus, Colbertino emendatioribus, aut uno saltem alio iisdem mendis carente opus est; ut hic Cecilii nostri liber pristinae et integrae sanitati restituatur.



ARTICULUS III.

De vero genuinoque hujus libri titulo et argumento.

Quis sit hujus libri titulus non aliunde profecto certius cognoscere possumus, quam ex eo, qui solus, uti diximus, superest, Colbertino codice. At in eo inscribitur Lycii Cecilii liber de mortibus persecutorum. Qui autem publicandis illius editionibus praefuerunt, [Col. 0850C] persuasum utique habentes hunc ipsum esse librum, quem Hieronymus (Catalog. Script. Eccles., p. 121) a Firmiano Lactantio de persecutione compositum testificatur, huic titulo addiderunt utrumque Firmiani Lactantii nomen. Nec defuit etiam, qui pari auctoritate duplicem illam inscriptionem, et in manuscripto codice, et ab Hieronymo notatam de mortibus persecutorum, aut de persecutione suis in hunc librum commentariis conjunxerit. Sed nulli unquam licuit libri, a se non compositi, titulum mutare; nisi ipso Sole meridiano clarius ostendat eum ab infidelibus corruptum fuisse librariis. At quia nemo hactenus, ut infra dicetur, demonstravit an depravatus sit libri, quo de agitur, titulus, is talis procul dubio debuit retineri, qualis in illo Colbertino codice exhibetur.

[Col. 0850D] Porro autem si libri hujus argumentum hacce illius, uti debuit, inscriptione explicatur, inde colligi potest toto hoc in libro de tyrannorum, qui primis Ecclesiae saeculis christianos crudeliter persecuti sunt, mortibus disputari. Non satis tamen distincte et enucleate intelligitur, quinam sint illi, an omnes, an aliqui tantum Ecclesiae christianae persecutores. Decem quippe illius persecutiones ab Eusebiani chronici auctore, Paulo Orosio, Sulpicio Severo, et aliis enumerari solent. Eas vero Augustinus non tam sua, quam caeterorum omnium aetatis suae Scriptorum, opinione sic recenset: »Primam persecutionem computant, a Nerone quae facta est; secundam a [Col. 0851A] Domitiano, a Trajano tertiam, quartam ab Antonino, a Severo quintam, sextam a Maximino, a Decio septimam, octavam a Valeriano ab Aureliano nonam, decimam a Diocletiano et Maximiano.« At Cecilius quatuor ex his decem persecutionibus penitus omisit, eas videlicet, quas Augustinus et alii a Domitiano usque ad Decium motas fuisse testificantur. Cur autem tam altum ejus fuerit de illis silentium, si postules, hanc tibi ipsiusmet verbis reddemus rationem: »Nullos inimicorum impetus passa tunc Ecclesia, manus suas in orientem occidentemque porrexit.« Jam vero non quaerimus an id verum sit: sed inde certo planeque colligitur Cecilii propositum in hoc libro non fuisse de omnium omnino Ecclesiae persecutorum, sed plurium dumtaxat mortibus disserere, [Col. 0851B] de iis videlicet, qui sua propter scelera, sicut ille in hujus libri et fine et initio declarat, ac propter immanissimam in christianos saevitiam, poenas miserabili exitu dederunt.

Neque etiam constituerat eodem prorsus modo de iis ipsis disputare, quorum mortem describit. De primis si quidem a Nerone usque ad Diocletianum tanta brevitate, quinque post libri sui exordium capitulis disserit; ut eos levissime dumtaxat attingere voluisse videatur. Maximam enim vero libri partem consumit in ultimorum Ecclesiae persecutorum Diocletiani, Herculii, Galerii, Severi, Maxentii, et Maximini horrenda tam in christianos, quam gentiles crudelitate, aliisque eorum sceleribus explicandis, propter quae meruerunt miserrima morte puniri.

[Col. 0851C] Non alius itaque in hocce libro conficiendo Cecilii scopus fuit, quam praemissa persecutionis a primis illis imperatoribus in christianos commotae, illorumque interitus brevissima enarratione, fusius explicare posteriorum in eosdem christianos immanem saevitiam, nefanda ipsorum crimina, mortem funestam, ac quomodo iis tandem divina ultione exstinctis, Ecclesia Christi mirabilem plane egerit triumphum. At certe nemo est, nullis praejudiciis praeoccupatus homo, qui non fateatur verum genuinumque videri hujus libri titulum de mortibus persecutorum, cui nihil addi unquam debuit.



ARTICULUS IV.

Quibus rationibus ad hunc librum scribendum Cecilius [Col. 0851D] impulsus fuerit, ac quo tempore illum in lucem protulerit.

Duas Cecilius profert rationes, quibus ad hunc librum scribendum impulsus fuit (cap. 52). Prima est, ne memoria tantarum rerum interiret, id est, poenarum et interitus, quibus tyranni, et christianae religionis persecutores, miserabiliter vitam finierunt, ac quomodo iis, uti mox dicebamus, aequissimo Dei judicio de medio sublatis, triumphans Christi Ecclesia pacem majoremque, quam antea, splendorem recuperavit.

Secunda ratio est, ut si quis horumce tyrannorum historiam scribere deinceps voluisset, ab eo veritas non corrumperetur, vel peccata illorum, uti ipsemet [Col. 0852A] Cecilius ait, adversum Deum, vel justitiam Dei adversus illos reticendo. Ex utraque autem illa ratione colligi potest pro certo Cecilium habuisse hujusmodi historiam, a nullo saltem christiano scriptore ad sua usque tempora aut compositam, aut juris factam fuisse publici.

Quid ergo, inquies, nonne multi acta Martyrum, et christianae religionis apologias in vulgus antea, nec semel emiserant? At certe haec scribi ab illis non potuerunt; quin enarraverint tyrannorum flagitia, scelera, feritatem, immanitatem, et poenas gravissimas, quas tantis criminibus debitas, funesta morte vindici Deo dederunt. Numquid igitur Cecilius id ignorabat? Minime quidem: sed negat tantummodo editam hactenus fuisse peculiarem quamdam de persecutorum [Col. 0852B] praecipue ultimorum crudelitate, sceleribus, et morte historiam, aut eam suas venisse in manus. Nec mirum sane; quandoquidem hunc ille librum paulo post Maximini imperatoris necem se composuisse significat. Sed hujus scriptionis tempus accuratius investigandum est.

Primum itaque constat nunc Cecilii librum nuncupari Donato Confessori, qui sub initio persecutionis, a Diocletiano excitatae, detrusus in carcerem, plurimaque per sex annos tormenta propter christianae religionis professionem perpessus, inde tandem, ac post datum a Galerio moriente in ejusdem religionis gratiam edictum anno 311 liberatus esse perhibetur.

Deinde vero auctor noster (cap. 43 et 50) adseverat [Col. 0852C] Maximinum imperatorem tyrannorum omnium, qui christianos vexaverunt, postremum fuisse. Nec minus perspicue ab illo traditur hunc, aliosque omnes christianae Ecclesiae inimicos et persecutores sic fuisse debellatos, et divina ultione profligatos: ut nulla eorum aut stirps, aut radix, vel sicut Eusebius loquitur: , , , nec genus, nec soboles, nec ullum nominis eorum vestigium (Euseb. Orat. de laudib. Constant. c. 9, p. 629), in terra amplius remanserit. Ad haec vero, in hujusce libri exordio et fine non sine summa grati animi testificatione palam praedicat redditam christianis pacem, Christique Ecclesiam in pristinum restitutam esse statum atque splendorem. Atqui Maximinus anno Christi 313, aut ad summum 314, mortuus est. [Col. 0852D] Praeterea Cecilius de Licinio loquitur et Constantino, adhuc foedere et amicitia conjunctis, ac nullam obortarum inter utrumque simultatum vel minimam ullibi fecit mentionem. Denique nullibi Licinium in persecutorum Ecclesiae numero posuit: immo vero haud obscure significat ipsum favisse christianis, et integrum refert edictum, quod in eorum gratiam mense januario anno 313, ab illo datum esse memoratur. Post hunc igitur annum, et priusquam idem Licinius in christianos saevire coepisset, hic liber a Cecilio, nisi nos ipse fallat, editus est. Verumenimvero si Eusebiani chronici auctori et aliis, quos alibi citavimus (Dissertat. in Lactant., cap. 4, art. 1), Scriptoribus fides habenda sit, Licinius [Col. 0853A] christianos ex palatio suo anno 319, aut 320 ejecit, atque inde eruditiores critici ducunt persecutionis ab eo excitatae initium. Cecilius itaque intra hujus 313 et 320 anni spatium, hunc librum composuit.

Quo autem praecise anno manum ultimam ei imposuerit, dictu sane difficilius. Scriptum namque Sozomenus (Lib. I Histor. Eccles., cap. 7, p. 408), reliquit Licinium post Cibalensem pugnam, qua anno 314 mense octobri a Constantino, illius tunc hoste, victus est, mutato prorsus animo, christianos eorumque sacerdotes ideo variis poenis afflixisse; ut eidem Constantino ipsorum fautori crearet molestiam. Tunc ergo coepit in illos grassari. Quin etiam Eusebius (Lib. I de Vita Constant., cap. 5, p. 446) nobis exhibet orationem a Licinio ante Cibalense illud [Col. 0853B] praelium habitam, qua militibus edixit deos, quos hactenus coluerant, si victoriam darent, ab omnibus fore semper honorandos; secus vero, colendum Constantini Deum. Verum inde non conficitur tunc motam ab illo fuisse publicam in christianos persecutionem, sed potius eum ancipiti adhuc haesisse animo quam religionem aut rejiceret, aut tueretur. Quid vero, quod haec privata Licinii facta Cecilio, qui longius aberat, latere potuerunt?

At certe ille ipse aperte declarat post supra memoratum Licinii edictum anno 313, pro christiana religione datum, subsecutam esse mense augusto vel septembri, Maximini et Candidiani mortem. Tum deinde narrat, illo mortuo, Valeriam Diocletiani filiam, cum matre sua Prisca per varias provincias, [Col. 0853C] plebeio cultu, quindecim mensibus vagantem errasse, et utramque postea capitis damnatam (C. 48, et seqq.). Mortuae itaque sunt circa finem anni 314, ut infra fusius explicabitur. Nondum ergo hic liber in lucem tunc prodierat. At cum ibi finiatur, nonne inde haud immerito concludi potest illum a Cecilio hoc ipso tempore profectum, cum nihil adhuc, nec de Cibalensi praelio, nec de excitata a Licinio in christianos persecutione quidquam comperti habuisset. Ab eo itaque hic liber circa finem anni 314, aut paulo post scriptus videtur.



CAPUT II.

De libri hujus auctore, et Donato Confessore, cui nuncupatur, ac de tribus judicibus, quorum jussu variis ille propter Christi confessionem suppliciis affectus est.



ARTICULUS PRIMUS.
[Col. 0853D]

Proponuntur argumenta, quibus plurimi hunc librum Firmiano Lactantio vindicari posse putaverunt.

Libri hujus titulus, a nobis qualis in unico codice Colbertino describitur, talis omnino repraesentatus, apertissime prodit Lycium, sive Lucium, littera y pro u, sicut adsolet, posita, Lucium inquam Cecilium ipsius revera esse auctorem [(1) 1Kb] . At quis ille sit, in dubium haud immerito vocari potest. Nemini etenim, veterum historiis vel mediocriter imbuto, incompertum [Col. 0854A] est clarissimam olim apud Romanos fuisse Caeciliorum gentem, ex qua omnes, quotquot orti essent, nomen accipiebant Caecilii, addito, ut a se invicem distinguerentur, agnomine aliquo, et aliquando etiam cognomine. Pluribus quoque post stabilitam religionem christianam commune fuit Caecilii nomen. Palam siquidem fecimus quemdam in Minucii Felicis Octavio introduci Caecilium, qui rejectis ethnicorum religionibus, quas defendere frustra conatus fuerat, christianam lubentissime suscepit (Dissertat. in Minuc. cap. 1, art. 3). Alium adhuc Hieronymus (Catal. Script. Eccles. cap. 67, pag. 119), memorat Caecilium Africanae ecclesiae presbyterum, a quo Cyprianus, Carthaginensis Episcopus, ad christianam fidem adductus, sumpsit ipsum idem Caecilii cognomentum. [Col. 0854B] Denique in pluribus ejusdem Cypriani epistolis nomen Caecilii inscriptum legimus (Cyprian. Epist. 7, 57, 63, 67, 70).

A quamvis hi aliique bene multi, doctrina et pietate insignes, nomen illud sortiti sint; Baluzius tamen, quem alii plerique omnes sequuntur, sibi visus est certo et perspicue deprehendisse Lucium Caelium, seu Caecilium Firmianum Lactantium hujus libri, non secus atque aliorum, de quibus disputavimus, esse auctorem ac parentem. Persuasum autem id ita habuit; ut ullo absque scrupulo in prima libri hujus editione, et alii in subsequentibus, quatuor illa Lucii Caecilii Firmiani Lactantii nomina praefixerint. Neque eum vel minimum quidem morata sunt omissa in veteri et unico codice Colbertino duo posteriora vocabula, [Col. 0854C] quibus Lactantius a caeteris omnibus, Caecilii, sive Caelii nomine appellatis, proprio quasi quodam charactere discernitur. Nam ea, inquit, ab oscitante librario, sicuti Sirmondus ad Sidonium in simili causa annotavit, praetermissa sunt.

Tribus autem argumentis ad hunc librum Lactantio vindicandum, et illius nomini haud dubitanter inscribendum se inductum fuisse significat. Primo etenim, ubi Hieronymus genuina Firmiani Lactantii opera enumerat, in eorum numero ponit, de persecutione librum unum. At is ipse est, ait Baluzius, de quo agitur (Baluz. Not. in hujus lib. titul. Hieronym. Catal. Script. Eccles. cap. 80, pag. 121).

Secundum vero argumentum ille duxit ex hujusce libri stylo, qui ipsi omnino Lactantianus visus est. Et [Col. 0854D] id quidem confirmat Virgilii versibus, qui huicce libro, quemadmodum genuinis Lactantii operibus, interseruntur.

Tertium denique rationis nomentum ab eo petitur ex variis loquendi modis, qui in hoc, sicut in aliis Lactantii libris ad verbum leguntur.

Tantis porro tamque manifestis, ut ille opinatur, rationibus illud dumtaxat opponi posse putavit, quod Lactantius in vulgatis librorum suorum editionibus non Cecilius, sed Caelius vocatur. Sed respondet tam levis momenti esse hanc difficultatem, ut neminem prorsus movere debeat. In Colbertino enimvero 507, variorum Lactantii librorum codice nuncupatur Cecilius, in aliis vero duobus 1003 et 1495, nec non in [Col. 0855A] vetustissimo Oxoniensi illud aliudque praenomen omittitur, et simpliciter appellatur Firmianus Lactantius. Verumtamen duabus postea hujusce de persecutorum mortibus libri editionibus Oxoniensi et Cantabrigiensi praefecti, hac Baluzii responsione minime permoti, illius titulo nomen Caelii, non Cecilii praeponi voluerunt.

Haec porro omnia, nec plura sunt rationum momenta, quibus Baluzius, aliique eruditi homines, hunc librum Firmiano Lactantio tribuere hactenus conati sunt. Ea autem sic retulimus, ut nihil plane eorum viribus detractum, sed aliquid potius auctum fuerit. At tametsi illa Baluzio aliisque ferre omnibus validissima videantur; aliter tamen Baudrio visum fuit (Baudr. not. in cap. 1 et 2), sed cur, quave ratione, [Col. 0855B] ille non explicavit. Quo autem sumus animi candore et ingenuitate, dissimulare non possumus plura, et longe majoris, quam superiora, roboris nobis suppetere argumenta, quae non minimum dubitandi locum praebeant utrum hic liber a Firmiano Lactantio sit revera compositus. Candido autem ac simplici more nostro ea proponemus; quo omnes, depositis omnibus praejudiciis, facilius intelligant quid de hujus libri auctore certius statuendum sit.



ARTICULUS II.

Proferuntur argumenta ex hujus libri titulo desumpta, quibus confici posse videtur Firmianum Lactantium non esse illius auctorem.

Primam dubitandi rationem an hic liber Lactantio [Col. 0855C] Firmiano tribui debeat, ipsiusmet titulus nobis suppeditavit. Duae enim sunt illius partes, quarum prima auctoris nomen, secunda ejusdem libri argumentum nobis exhibent. Atqui utraque pars demonstrat Firmianum Lactantium non esse ejus auctorem. Non aliud quippe in eo nomen, nisi Lucii Cecilii inscribitur. Lactantius vero quatuor his nominibus Lucius Caelius, sive Caecilius Firmianus Lactantius appellatus est. At clarissimus vir Christophorus Matthaeus Pfaffius nos admonuit in vetustissimis codicibus operum ejusdem Lactantii Bobiensi et Oxoniensi, in octo Taurinensibus, in Ambrosiano, Mutinensi, et duobus Florentinis utrumque Lucii Caelii, sive Caecilii praenomen penitus omitti. Ad Gallicanos autem codices quod spectat, in regio codice olim Puteano, ab annis 700, aut 800 scripto hic divinarum Institutionum titulus est: Firmiani [Col. 0855D] Lactantii de falsa religione. Postea: Incipit liber secundus Lactantii Firmiani. Et in fine: Caeli Firmiani Institutionum . . . explicit. Ad calcem vero libri de Ira Dei legitur: Caecili Firmiani de ira . . . explicit; et libri de Opificio Dei: Caecili Firmiani . . . explicit. In altero regio codice, quondam Floriacensi ab annis circiter 900 exarato: Incipit liber Firmiani Institutionum, etc., atque in margine eadem manu: Caelii Firmiani de religione; et in fine, L. Caeli Firmiani, eodemque modo ad libri tertii, quarti et quinti calcem. Plures adhuc sunt in Colbertina bibliotheca codices, sed longe recentiores, uti in nostra de librorum Lactantii dissertatione exposuimus. At unus tantum haec [Col. 0856A] quatuor Lucii Caecilii Firmiani Lactantii nomina exhibet.

Videsne integrum Caecilii nomen in solo Colbertino codice scriptum? In Puteano enim legitur Caeli et Caelii, et duobus aliis in locis Cecili: sed librarius in his nominibus scribendis alicubi certe erravit. Quis autem dixerit unius codicis aut titubante, aut errante librarii manu exarati, et recentissimi alterius auctoritatem caeteris longe pluribus et vetustioribus et melioribus esse anteponendam? Nonne ergo inde concludi recte potest in dubium saltem jure merito vocari utrum Caecilii aut Cecilii nomen unum ex his quatuor sit, quibus Lactantius vocatur. Atqui si id incertum est, hinc plane conficitur in libri de mortibus persecutorum titulo unum dumtaxat ex illis quatuor, nimirum Lucius, certo inveniri. Nam secundum, videlicet [Col. 0856B] Cecilius, anceps saltem, uti diximus et dubium est. Duo autem posteriora, scilicet Firmianus Lactantius, plane absunt. Qua ergo ratione hic liber tanta securitate in ejus editionibus potuit quatuor Lactantii nominibus inscribi?

Sed agedum, et dic, quaeso, quid prohibet quominus stemus codicis nostri titulo, ac credamus Lucium aliquem Cecilium esse illius libri auctorem? Nonne satis perspicue ostendimus plures sane, nec ignobiles quidem fuisse viros, qui eodem Cecilii nomine sunt appellati, et eadem qua auctor noster aetate vixerunt? Nulla autem certa ratio proferri potest, cur hic liber ab uno ex illis compositus non fuerit. Non magna igitur sine temeritate asseri potuit illum editum fuisse a Firmiano Lactantio, cujus haec duo nomina in libri [Col. 0856C] hujus titulo inscripta non sunt, et tertium dubium saltem esse debet.

At quis est, inquiunt, iste Lucius Cecilius? Sed ab his, qui id postulant, vicissim petimus quinam sint plurimorum, quorum unicum superest exemplar, librorum auctores, qui solo nomine eis praefixo nobis cogniti sunt. Numquid eis idcirco abjudicandae erunt genuinae commentationes, et adscribendae alteri, qui ex pluribus illorum nominibus unicum praetulerit?

Ea itaque levissima profecto postulatione omissa, Baluzius aliique contendunt ab oscitante librario praetermissa fuisse in libri de mortibus persecutorum titulo duo Lactantii Firmiani nomina. Sed id nec ulla penitus ratione firmatur, nec quomodo fieri potuerit videmus. Nam is titulus minio et litteris, uti aiunt, [Col. 0856D] majusculis exaratus est. Quis autem nescit majorem a librariis diligentiam in hisce titulis, et auctorum nominibus, quam in caeteris omnibus describendis adhiberi? Lento siquidem ac peculiari modo hasce litteras singillatim, nec calamo currente effingunt. Huc accedit, quod hic liber ab eo librario scriptus est, qui multa verba, a se primum depravata correxit. At certe titulum libri, si quid ipsi defuisset longe potiori jure emendare debebat.

Fac tamen, si Deo placet, utrumque Lactantii Firmiani nomen a librario oscitante, et aliud cogitante, quod fieri vix aut ne vix quidem potuit, fuisse omissum. Numquid ille, ne libri hujus haud dubie venalis pretium perderet, titulum ejus numquam postea relegit? [Col. 0857A] Numquid etiam ab alio aliquo numquam lectus est, qui illum omissorum nominum admonuit? Tunc enimvero illa, sicut in alio Lactantii codice factum vidimus, saltem in margine descripsisset.

Sed similem, inquit Baluzius, praetermissionem Sirmondus in suis ad Sidonii libros animadversionibus annotavit. Sed quae illa sit non indicat. Numquid autem ea est a Sirmondo edita in hunc titulum: C. Solli Apollinaris Sidonii epistolarum liber primus. Ibi namque doctus ille vir observat, in quibusdam, non in cunctis codicibus, Modesti nomen additum. Sed ibidem continuo nos admonet nullam hujus posterioris nominis ullibi apud Sidonium fieri mentionem, nisi eo forsitan alludere videatur, ubi ad Oresium scribit, malle se Modestum, quam facetum existimari. [Col. 0857B] Quis autem non videt hanc praetermissionem ab illa multum discrepare, quae in Ceciliani libri titulo fingitur? Modesti siquidem appellatio quintum erat, nec proprium Sidonii nomen, quod illi rarissime, et in quibusdam tantum manuscriptis codicibus attributum fuit. Quaerendus ergo alius libri alicujus titulus, in quo propria ac peculiaria auctoris nomina omittantur.

Verum insurget fortasse aliquis, et urgebit ab eodem Sirmondo (Praefat. in Sidon. de propr. nomin.) insuper observari nobiliores, stante Romana republica, viros pluribus nuncupatos fuisse nominibus, quorum proprium illud erat, quod primum. Post reipublicae vero eversionem mos, inquit, inductus est; quo proprium cujusque nomen postposuerunt caeteris, [Col. 0857C] aut aliunde pro arbitrio, ac saepius a propinquis affectibus deductum imposuerunt. Fatetur autem vir ille doctissimus in quibusdam librorum titulis a posteriore hoc more aberratum. Nam rei rusticae, verbi gratia, scriptor quatuor vocabatur his nominibus; Palladius, Rutilius, Taurus, Aemilianus. At quamvis hoc ultimo nomine tamquam proprio illum Isidorus (Init. lib. XVII Origin.) citaverit, a pluribus tamen Palladius tantum vocatur. Quatuor quoque erant Cassiodori nomina: sed nonnulli nomine Senator, quod epithetum esse arbitrabantur, plane rejecto, Cassiodorum simpliciter nuncupaverunt. Sed librariorum, pergit Sirmondus, brevitati studentium, negligentia proprium dumtaxat quorumdam auctorum nomen, quod quidem ultimum erat, illorum libris inscriptum fuit.

[Col. 0857D] Sed quid contra nos facit haec scita Sirmondi observatio? nos enim ibi monuit a festinantibus librariis omissa fuisse prima Auctorum nomina, ac scriptum tantummodo ultimum. At nunc non de primis agitur Scriptoris nominibus, sed de ultimis, quae a librario praetermissa jure vel injuria contendunt. Huc accedit quod Lactantius in nullo umquam librorum titulo, nec ab ullo umquam auctore Lucius, aut Lucius Cecilius tantum appellatus est. Quacumque igitur festinatione liber de mortibus persecutorum exaratus fingatur, illius titulo nomina Firmiani Lactantii potius quam Lucii Cecilii, scribi debuerant.

Praeterea Sirmondus aperte declarat paucorum [Col. 0858A] librariorum fuisse hunc ab eo notatum errorem. Atqui si paucorum est, numquid hinc ulli inferre licet eamdem fuisse oscitationem illius nominatim librarii, qui librum de mortibus persecutorum transcripsit? Sed dic, quaeso, cur ille potius, quam tot alii librarii, a quibus omnes aut aliquae separatim Lactantii commentationes descriptae sunt, duo praecipua ejus nomina omisit, et ex duobus aliis unum scripsit quod quidem, ut diximus, valde dubium est? Donec igitur id plane ostendas, nonne multo verisimilius, ne dicamus, certius est auctorem libri de mortibus persecutorum duobus tantummodo Lucii Cecilii nuncupatum nominibus, longe a Firmiano Lactantio diversum fuisse?

Alios porro non magis audiendos putamus, qui [Col. 0858B] instabunt Lactantium solo aut Firmiani, aut Lactantii, aut utroque hoc nomine saepius vocari. Nam cum utrumque illud nomen ei proprium fuerit, utroque, aut uno ex iis tantum a caeteris omnibus scriptoribus satis discernitur.

Ad secundam vero tituli, quo hujusce libri argumentum continetur, partem si veniamus, inde sane rursus confici potest illum Firmiano Lactantio jure haud prorsus merito adjudicari. Nam his verbis de mortibus persecutorum, nec pluribus repraesentatur. Atqui nemo umquam aut ostendit, aut dixit compositum fuisse a Lactantio librum, quem de mortibus persecutorum inscripserit.

Contra tamen Baluzius aliique contendunt hanc inscriptionem eamdem penitus esse, ac libri illius, [Col. 0858C] quem Hieronymus (Catal. Script. Eccles. cap. 80, pag. 121) ab ipsomet Lactantio, non alio, quam simplici de persecutione titulo editum fuisse testificatur. Sed quo, amabo te, argumento id Baluzius, tanta, uti omnes norunt, eruditione praeditus, vel alii deinceps probavere? Nullo plane. Cur ergo? Numquid arbitrati sunt ita unum eumdemque esse de persecutione et de mortibus persecutorum librum; ut ad id demonstrandum nullo, ne minimo quidem, argumento opus sit? Sed quis eis illud asserentibus fidem statim habebit? Nobis certe videtur his titulis diversum omnino argumentum designari, quod quidem vario penitus modo tractari debuit. Qui enim de persecutione, christianorum videlicet, conficit librum, is procul dubio in illo explicare debet quae, [Col. 0858D] et quanta ii pro religionis suae professione tormenta ac supplicia pertulerint, ac quomodo illam ad extremum usque spiritum, et crudelissimam internecionem fuerint tutati. Atqui haec describi potuerunt, tametsi nulla aut levissima de ullius persecutoris morte, aut publicis gentilium rebus fiat mentio. Contra vero Cecilius noster in libro de persecutorum mortibus simili plane modo de gentilium ac de christianorum vexationibus sermonem instituit. Deinde vero ab hujus libri exordio aperte declarat illum a se ideo editum, ut palam omnibus faceret, quibus poenis in eos christianorum persecutores coelestis judicis severitas vindicaverit, ac quomodo illi serius quidem, sed graviter ac digne debitas sceleribus suis [Col. 0859A] poenas supremo persolverint Deo, qui in illis exstinguendis et delendis virtutem majestatemque suam ostendit. Ad illud autem argumentum toto in libro collineat, nec ab illo ad aliud digreditur. Diversum est igitur utriusque libri de mortibus persecutorum, et de persecutione argumentum.

Neque dixeris Hieronymum ex iis unum esse, qui in citandis memoriter librorum titulis saepius erraverunt. Non enim hunc solum Lactantii librum, sed alios plures citavit. Qua ergo ratione dici potest in hoc solo recensendo memoria lapsus? Deinde vero si memoria illum ibi defecit, cur illius falsa auctoritate ad hunc librum Lactantio adjudicandum abutuntur.

Praeterea quomodo tanta confidentia asseverari [Col. 0859B] potest unam eamdemque esse illam de persecutione, et de mortibus persecutorum commentationem? Scimus enim quid hic Cecilii de mortibus persecutorum liber complectatur: quid vero in Lactantii libro de persecutione scriptum fuerit, plane penitusque ignoramus. Nam jacturam illius jam a longissimo tempore fecimus, ac solus illius titulus ab Hieronymo designatus superest. Tacuit enimvero eximius ille doctor quae in illo a Lactantio disputata sunt, nec ulli alteri haec scire hactenus licuit. Donec ergo hic liber inveniatur, aut aliquis nobis certo ostendat quae in hoc, a se lecto, contineantur, nemo plane homo affirmare jure merito potest illum eumdem esse, atque Cecilii nostri librum. Sed ad alia non minoris ponderis rationum momenta gradum, si lubet, faciamus.



ARTICULUS III.
[Col. 0859C]

Exponuntur alia argumenta, quibus demonstrari potest hunc librum a Firmiano Lactantio non esse profectum, et iis opposita diluuntur.

Nullum certe, quo hic liber Lactantio adjudicetur, argumentum minoris momenti et ponderis esse videtur, quam illud, quod plurimi hactenus ex auctoris illius stylo et scribendi ratione erui posse existimant. Nam inde manifeste demonstrari potest eum ab illo Firmiano Lactantio scriptum numquam fuisse. Quod quidem ut clarius faciliusque percipiatur, observandum est longe certius ex styli orationisque differentia, quam similitudine, judicium ferri posse, an diversi [Col. 0859D] libri ab uno eodemque auctore profecti fuerint. Plures enimvero potuerunt alterius stylum scribendique modum aut assequi, aut saltem imitari. At nullus in conscribendis pluribus libris omnino dissimili penitusque diverso loquendi modo usus est. Atqui ea dictionis, sermonisque discrepantia in Cecilii et Lactantii libris passim deprehenditur.

Qui enim hunc Cecilii nostri librum majori cura pervolutarunt, suisque illustrare connisi sunt notis et observationibus, hi fateri coguntur Cecilii breviloquentiam, ejusque sermonis brevitatem vitiosam esse, ac plane obscuram. Et certe pluribus in locis tanta obscuritate est involuta; ut ii qui tenebricosos ejusmodi locos aut suis animadversionibus, aut Gallicis [Col. 0860A] Anglicisque interpretationibus explicare voluerunt, a se invicem omnino dissentiant. Nihil autem necesse est horumce obscuriorum locorum, et variarum in his explanandis opinionum omnia hic congerere exempla. Nam saepius occurrunt, et plura a nobis postea annotabuntur. Quis autem nobiscum non fatebitur eruditos illos homines debuisse aut vitiose hujus brevitatis accusare Lactantium, aut ipsi hunc librum abjudicare? Atqui nullus adhuc illud sermonis vitium in genuinis Lactantii operibus deprehendit. Quid autem inde sequitur, quis non videat?

Sed agedum, planeque demonstremus quantum non solum obscura sit Cecilii nostri breviloquentia, sed quantum etiam illius dicendi genus et stylus a Lactantiano discrepent. Primum itaque Cecilius [Col. 0860B] (cap. 2) de primis Christi discipulis sic loquitur: Per omnes provincias et civitates Ecclesiae fundamenta miserunt. Quis autem bonae latinitatis auctor hoc, quod Lactantianum esse venditant, umquam dixit mittere fundamenta? Is certe non est Lactantius, qui melius scripsit fundamenta Ecclesiae ubique jecerunt (Lactant. lib. IV Inst. cap. 21). Numquid autem dices ibi errasse imperitum librarium, qui pro verbo jecerunt, scripsit miserunt? Sed id primo quidem gratis fingitur. Deinde vero si omnia barbara verba, et impropriae dictiones, quae in hoc libro occurrunt, librarii imperitiae tribuenda esse censeas, qua ratione asseverare potes Lactantianum loquendi genus in hoc ipso libro facile agnosci, quod in unico, hactenus superstite, exemplari foede corruptum fateris?

[Col. 0860C] Paulo post vero Cecilius (cap. 3) de secundi Ecclesiae persecutoris morte disputat. Sed Domitiani, a quo excitata est, nomen nullibi, ne semel quidem ab eo expressum invenies. Siccine ergo Lactantius suspensos suis in libris retinuit legentium animos; ut eis, de quo loquatur, relinquat non facile divinandum?

Tum deinde Cecilius: »Rex, inquit, Persarum Sapores, qui eum, Valerianum imperatorem, ceperat, si quando libuerit aut vehiculum ascendere, aut equum, inclinare sibi Romanum jubebat, ac terga praebere, et imposito pede super dorsum ejus, illud verum esse dicebat, exprobrans ei cum risu, non quod in tabulis, aut parietibus Romani pingerent.« Quis umquam, amabo te, phrasim [Col. 0860D] huic similem in veris Lactantii libris animadvertit? Eam proferat, si libet, ac cedimus. At certe Baudrius fatetur primo nulla hujus commatis, imposito pede super dorsum ejus, sibi occurrisse exempla, nisi in vulgata sacrae Scripturae interpretatione, quam quidem Lactantiano stylo similem esse nemo umquam dixerit. Deinde vero idem Baudrius declarat se horum verborum, illud verum esse dicebat, vix ac ne vix quidem assequi potuisse sensum. Numquid ergo illum facilius percipient alii, minus docti, aut qui animo non ita attento hunc librum legerunt? At quidam auctores deprehendisse sibi videntur particulam non ibi praepostere a librario additam, qua sublata sensus auctoris obscurus non erit. Sed quid [Col. 0861A] inde? Non quaerimus utrum sublata ea particula, sensus sit clarior: sed utrum tota haec phrasis profecta sit a Lactantio, qui Cicero christianus habetur. Nescio sane utrum aliquis, qui elegantiae Ciceronianae gustum habeat, id umquam dixerit.

Numquid etiam Lactantii stylum magis redolent haec de Galerio imperatore Cecilii (Cap. 9) verba: »Sed differo de factis ejus dicere, ne confundam tempora. Postea enim quam nomen imperatoris accepit, exuto socero, tum demum furere coepit, et contemnere omnia; Diocles enim ante imperium vocabatur.« Quaenam autem, obsecro, est horum verborum connexio, tametsi copula enim conjungantur? Quid ibi facit mutatum aut Dioclis nomen, aut hujus mutationis commemoratio? Nonnulli quidem suspicantur [Col. 0861B] in textu aliquid esse hiulcum, aut depravatum. Ita sane et hic et alibi corruptionis ea insimulant, et loca, et dicta, quae excusare non possunt. Nam foede etiam corrupta arbitrabantur non magis clara, et explicatu facilia Cecilii verba, quibus Diocletianum inter et Herculium quid fuerit discriminis, sic exponit: »Hoc solum, inquit (Cap. 8), differebat, quod avaritia minori altero fuit plus, majori vero minus, sed plus timiditatis, plus vero animi, non ad bene faciendum, sed male.« Neque minus etiam suspecta, propter similem obscuritatem, illis videtur integritas horum de Galerii matre verborum: »Mulier admodum superstitiosa quae cum esset, dapibus sacrificabat pene quotidie, ac vicariis suis epulis exhibebat (Cap. 11).« Verumtamen iis omnibus in locis nec ulla prorsus in [Col. 0861C] manuscripto codice corruptionis nota, nec ullum plane vestigium. Esto tamen. Haec et alia, si velis, passim omnibus obvia, quae brevitatis ergo praetermittimus, tenebricosa, ambigua, atque explicatu difficillima hujus libri loca, a librario foedata, corrupta, adulterata, detruncata, transposita fuerint: quid inde, quaeso, conficies; nisi certo affirmari non posse Lactantium esse hujus libri auctorem, donec alius codex plane integer et incorruptus inveniatur?

Quid vero, quod plures loci, pari caligine conspersi, nequeunt ullius corruptionis notari. Post citata etenim ultima verba, Cecilius narrare pergit conceptum a Galerii matre in christianos odium, quod in filium transtulit. Tum autem continenter adjicit: Ergo habito inter se per totam hyemem consilio . . . . diu [Col. 0861D] senex furori ejus repugnavit. Dic, quaeso, ad quos, putas, referuntur prima Cecilii verba? Numquid ad Galerii matrem, de qua proxime locutus est? Minime (Cap. 10). Nam de illa ibi non loquitur, sed de Galerio et Diocletiano, de quo factum longe antea sermonem omnino interruperat.

De eodem insuper Galerio postea dixit (Cap. 14): Tunc Caesar medio hyemis profectione parata prorupit. At quis non credat his verbis significari illum Caesarem medio hyemis Nicomedia, ubi constiterat, repente aufugisse? Certe hunc Cecilii esse sensum varii ejus interpretes arbitrati sunt. Sed perperam. Nam prius ab eo dictum videmus: Habito inter se, et Diocletianum, per totam hyemem consilio. Verus [Col. 0862A] itaque illorum verborum sensus est Galerium ea omnia medio hyemis praeparasse, quae ad profectionem suam necessaria erant. Ubinam autem Lactantius ita umquam locutus est?

Visne et alia obscurioris orationis exempla? Lege, si placet, quid de horrendis ejusdem Galerii exactionibus Cecilius tradiderit (Cap. 24): »Censitores alii, inquit, super alios mittebantur, tanquam plura inventuri. Et duplicabatur semper illis non invenientibus, sed ut libuit addentibus.« Numquid ullus similem, et tam obscurum scribendi modum in genuinis Lactantii libris hactenus animadvertit? Alibi vero haec Cecilius totidemque de nobilibus feminis, adulterii falso accusatis, et ductis ad supplicium, habet verba (Cap. 40): »Invenitur quidam Judaeus . . . . . qui adversus [Col. 0862B] insontes mentiatur. Judex aequus et diligens extra civitatem cum praesidio, ne lapidibus obruatur, protulit.« De quonam, putas, id dictum, ne lapidibus obruatur? An de Judaeo accusatore, aut de iniquo judice? Tam obscura profecto et ambigua sunt haec verba; ut ea alii de primo, alii de secundo intelligenda esse censuerint. At uno addito vocabulo, vel ipse, vel ille, aut aliquo simili, affectatae ab Auctore brevitati minime opposito, tolli poterat omnis obscuritas, et amphibologia.

Perge adhuc, obsecro, et lege quomodo Cecilius narrat eversas fuisse a Constantino Diocletiani et Maximiani Herculii statuas atque imagines. »Eodemque, inquit, tempore senis Maximiani statuae Constantini jussu revellebantur, et imagines cum quo [Col. 0862C] pictus erat. Et quia senes ambo simul picti erant, et imagines simul deponebantur amborum.« Nonne Cecilius longe clarius et brevius, omissis his verbis: cum quo pictus erat, scribere poterat: »Eodem tempore Diocletiani, et senis Maximiani statuae et imagines simul pictae,« etc. Haec utique clara et perspicua forent, et ab omnibus facile intelligerentur. Quid autem id ipsi propositae brevitati officiebat?

Finem certe dicendi non faceremus, si omnia transcribenda essent paris ambiguitatis, et obscuritatis exempla. Neque id magnae profecto est necessitatis. Quis enim ex his, quae retulimus, aperte non videat Cecilii stylum a Lactantiano plano, perspicuo, dilucido, esse prorsus alienum?

Verum quia difficillimum est ex plurium animis [Col. 0862D] gratam de singulari eruditissimi et antiquissimi, uti ipsis videbatur, Scriptoris Opere, quod per tot saecula deperditum fuit, a se tandem invento, evellere opinionem, aliud exemplum subjiciemus, quod vel unicum omnibus aequis rerum aestimatoribus persuadere poterit hunc librum, ea scribendi ratione esse compositum, ut aperte clamet alium omnino, quam Lactantium, se habuisse parentem. Ab eo autem argumentum illud ducimus colloquio, quo Galerius Diocletianum ad purpuram et imperatoris dignitatem deponendam coegit. Primo itaque Cecilius mitiora quaedam refert Galerii verba, responsaque Diocletiani contra reclamantis. Tum deinde sic auctor noster prosequitur (Cap. 18): »His auditis senex [Col. 0863A] languidus, qui jam Maximiani litteras acceperat, scribentis quaecumque locutus fuisset.« Quis, oro te, hic Maximianus, et quae locutus erat? Non intelliges sane, nisi animum ad ea reflectas, quae antea dicta fuerant, Galerium prius conflixisse cum Maximiano Herculio, quem injecto armorum civilium metu terruerat. Pergit deinde Cecilius: »Et didicerat augeri ab eo exercitum, lacrymabundus: Fiat, inquit, si hoc placet. Supererat ut communi consilio omnium Caesares legerentur.« Quorum omnium? Nam de solo Maximiano Herculio jamdudum mentionem fecerat. At ambiguis his vocibus Cecilius designavit Diocletianum, utrumque Maximianum, Herculium, et Galerium, ac Constantium, de quo jam a longo tempore tacuerat.

[Col. 0863B] Sed Auctorem nostrum sequamur, qui ad institutum dialogum continenter huncque rediit in modum: Quid opus est consilio, cum sit necesse illis duobus, qui nec ibi nominantur, placere quidquid nos fecerimus. Ita plane. Nam illorum filios nuncupari necesse est. Cujusnam haec sunt verba? An unius tantum? Neutiquam. Priora enim sunt Galerii, et posteriora Diocletiani, qui ei respondet; Ita plane. Tum ibi interrupto adhuc colloquio, nullaque rursus colloquentis facta mentione, Cecilius sic prosequitur: »Quid ergo fiet? G. Ille, inquit, dignus non est. Qui enim me privatus contempsit, quid faciet, cum imperium acceperit? D. Hic vero et amabilis est, et ita imperaturus; ut patre suo melior et clementior judicetur. G. Ita fiet, ut ego non possim facere, quae [Col. 0863C] velim. Eos igitur oportet nominari, qui sint in mea potestate, qui timeant, qui nihil faciant, nisi meo jussu. D. Quos ergo faciemus? G. Severum, inquit. D. Illumne saltatorem, temulentum, ebriosum, cui nox pro die, et dies pro nocte? G. Dignus, inquit, quoniam militibus fideliter praebuit, et eum misi ad Maximianum, ut ab eo induatur. D. Esto. Alterum quem dabis? G. Hunc, inquit, ostendens Daiam . . . . . fidem summa religione praestabat. D. Quis est hic, quem mihi offers? G. Meus, inquit, affinis. D. At ille gemebundus: Non, inquit, eos homines mihi das, quibus tutela reipublicae committi possit. G. Probavi eos, inquit. D. Tu videris, qui regimen imperii suscepturus es.« Perge adhuc, si velis, et in verbis, hoc colloquium subsequentibus, in idem adhuc obscurioris [Col. 0863D] sermonis vitium offendes. Quis autem, nisi maxima animi contentione singula quaeque dialogi hujus verba ponderaverit, facile agnoscet, quae a Diocletiano, aut Galerio dicta sint? Et certe hoc ita difficile plurimis visum fuit; ut quidam in editionibus, quibus praefuerunt, alii in suis animadversionibus primas, uti vides, nominis cujusque imperatoris loquentis litteras, ejus verbis praefigendas esse censuerint. At quorsum, quaeso, harum additio litterarum, et totius illius dialogi in notis descriptio? Non alia procul dubio causa proferri potest, nisi quia eruditi viri probe intellexerunt quanta sit in discernendis colloquentium imperatorum verbis difficultas. Quid tamen ad eam penitus tollendam facilius erat, quam [Col. 0864A] identidem, et ubi maxime opus erat, loquentis imperatoris nomen adjicere? Quid hoc contra sermonis brevitatem, quantumvis exquisitam faciebat? Sed tale procul dubio erat Cecilii ingenium, quod ab ipso, sicut ab aliis, scribendo proditur. Non male igitur quidam nos admonuit nostrum auctorem in illud orationis vitium incidisse, quod notatur hoc Horatii carmine:

            Brevis esse laboro,
Obscurus fio.
(Horat., de Arte poet., v. 25.) At quis umquam in scriptis Lactantii illud tam obscurae et ambiguae brevitatis vitium umquam deprehendit? Nihil profecto eloquentiae et perspicuitati, in ejus libris ab omnibus, uti alibi ostendimus, agnitae [Col. 0864B] magis oppositum (Dissert. in Lact. cap. I, art. 2).

Quid ergo recentiori cuidam scriptori facias, qui dum illud lectoris indagini relinquit, ipse tamen profitetur se nihil toto hoc in loco deprehendisse, Lactantio indignum? Cur enim lectoris judicio id statuendum relinquit, quod ille suo praeoccupat? Nonne potius debebat sinceram exspectare lectoris sententiam, ad quam nos provocat, ac nos vicissim eum provocamus. A quolibet autem, cui per otium licebit, hoc unice petimus, ut hunc librum, quantum vis brevem, cum nuper edita a doctissimo Pffafio Lactantianorum operum breviori Epitome aequo animo componere velit, ac nisi nobiscum agnoscat valde dissimilem esse utriusque stylum, tum illi lubenter subscribemus.

[Col. 0864C] Scimus quidem ab uno eodemque scriptore pro argumentorum et lucubrationum diversitate suum variari dicendi genus, atque aliud esse in scribendis historiis, aliud in epistolis, aliud in orationibus, aliud in polemicis disputationibus. Sed nullus scriptor, qui sicut Lactantius eloquentia, et clare ac perspicue dicendi gratia polleat, in ulla sua lucubratione, in qua etiam aliud, quam in aliis, argumentum quantumlibet diversum pertractavit, ab eleganti, plano, et aperto ubique scribendi genere ad tantum obscuritatis vitium umquam dilapsus est.

Quosdam tamen audire nobis videmur contra reclamantes plura, quam quae retulimus, in hoc Cecilii libro inveniri loca, ubi ille clare et perspicue, nec minori, quam Firmianus Lactantius sermonis [Col. 0864D] elegantia loquitur. Esto sane. At negari etiam non potest in his, quae a nobis transcripta sunt, et aliis bene multis, tantam esse difficilis et incultae locutionis obscuritatem; ut illa ad abjudicandum a Lactantio hunc librum plane sufficiat.

Et certe quo minus, uti jam diximus, ex quadam styli similitudine, duobus in libris deprehensa, confici potest hosce libros ab eodem auctore fuisse compositos, eo magis ex styli discrepantia ac dissimilitudine certo evidenterque probatur diversos esse illorum auctores. Quis enim nescit haud semel contigisse, ut scriptor aliquis alium ita imitatus sit; ut eodem plane modo latine scripsisse videatur? Nonne aliqui, ac praecipue ejusdem aetatis scriptores latinam [Col. 0865A] linguam, quod quidem infinitae non est operae, ita callebant; ut vix discernas a quo scripti sint eorum libri? Non tanti igitur momenti et ponderis est sermonis similitudo, ut ex ea sola variae commentationes uni eidemque Scriptori adjudicentur. Contra vero ex styli dissimilitudine ac differentia longe certius et efficacius demonstratur quasdam commentationes a diversis scriptoribus esse profectas. Atqui diversam esse Lucii Cecilii, et Firmiani Lactantii scribendi rationem inde colligimus, quod varios iste edidit libros, in quibus, etsi varia pluraque difficilia tractavit argumenta, in iis tamen omnibus idem stylus, idemque elegans et politus dicendi modus ubique deprehenditur. Unicum vero habemus Cecilii opusculum, in quo de historicis tantummodo rebus [Col. 0865B] disputat. In eo autem aliquando clare et nitide, ac si vis etiam eleganter, sed saepius ambigue, confuse, et obscurissime loquitur. At ea in una nec longa lucubratione, tam diversa scribendi ratio, non aliunde oritur, nisi quia Cecilius aut mediocri ingenio erat, aut nondum satis in libris componendis exercitato. Is ergo Lactantius dici non potest.

Nobis itaque Baluzius aliique frustra objiciunt in hoc de persecutorum Mortibus libro, ac genuinis ipsiusmet Lactantii commentationibus locutiones plane similes saepius inveniri. Nam pares apud mediae et infimae etiam latinitatis scriptores, atque apud Ciceronem loquendi modi reperiuntur. Numquid ergo inde concludi potest genuinos libros Ciceronis ab illis fuisse compositos? Nemo certe sani capitis [Col. 0865C] homo id umquam dixerit. Ut aliqua igitur verisimili ratione probetur hunc librum eodem, quo vera Lactantii opera, scriptum esse stylo, notandae procul dubio erant dictiones et locutiones ita eidem Lactantio propriae; ut ab ipso solo, non autem ab aliis usurpatae fuerint. At quis hactenus hoc demonstravit? Quamvis etiam id demonstraretur, tunc dici posset illud casu aliquo evenisse, aut illa ex iisdem hausta esse fontibus. Denique ex paucissimis, immo vero pluribus, si velis, similibus Lactantii et Cecilii dictionibus colligi numquam poterit librum de Mortibus persecutorum breviloquentia, ambigua, difficili, planeque obscura, passim circumfusum, illius ejusdemque esse Lactantii, qui omnibus aliis suis in libris, eleganter, enucleate, et perspicue locutus est.

[Col. 0865D] Neque magis etiam ii audiendi sunt, qui urgent hunc Cecilii librum Lactantio idcirco tribuendum, quia Virgilii versus, in eo, sicut in Lactantii libris inseruntur. In aliorum quippe tam sacrorum, quam prophanorum auctorum libris versus Virgilii similiter citati sunt. Nemini autem mirum videri debet, si duo, aut plurimi etiam scriptores Virgilii carmina, quae inter omnium manus versabantur, suis in scriptis pariter citaverint.



ARTICULUS IV.

Exponuntur alia argumenta, ex variis Cecilii opinionibus petita, quibus ostenditur hunc librum a Firmiano Lactantio non esse scriptum.

Satis sane mirari non possumus qua docti quidam [Col. 0866A] viri ratione in mentem suam induxerunt eum, cui hoc de persecutorum Mortibus opusculum inscribitur, eumdem esse Donatum, cui Lactantius suum de Ira Dei librum nuncupavit. Duo quippe illi Donati ita sibi dissimiles sunt; ut praeter nomen nihil prorsus commune habere videantur. Quod quidem ex utriusque libri aetate, et rebus ab uno et altero Donato gestis evidenter probari potest. Nam liber de Mortibus persecutorum, uti supra ostendimus, absolutus est aut circa finem anni 313, aut certe antequam Licinius christianos vexare coepisset. Donatus autem ille, de quo Cecilius ibi loquitur, cum aliis Confessoribus, anno Christi 305, in carcerem conjectus, per sex postea annos, usque ad annum 311 plurima propter Christi confessionem tormenta pertulerat. Donatus [Col. 0866B] autem cui Lactantius librum suum de Ira Dei dicavit, nondum in doctrina christiana satis obfirmatus fuerat. Timebat enim Lactantius (Lib. de Ira Dei, cap. 1, et cap. 22), ne ille auctoritate hominum, qui se putabant sapientes, deceptus, in eorum laberetur errorem, qui Deum ita faciebant immobilem, ut non posset aut ira excitari, aut tangi gratia. Quin etiam hunc Lactantius de Ira Dei librum ad illum scripsit, quo posset discere, quemadmodum hosce impios homines refelleret. Nondum igitur hoc documento, in quo, ut ait Lactantius, religionis ac pietatis summa et cardo versatur, satis imbutus erat. At quis in animum sibi facile inducat Donatum, martyrem sanctissimum, qui varia verborum, ungularum, ferri, et ignis pro christianae religionis confessione tormenta [Col. 0866C] constantissime perpessus, novies de tyranno triumphaverat, ignorasse utrum Deus ira in improbos, et in pios homines gratia commoveatur.

Neque respondeas hunc de Ira Dei librum a Lactantio compositum, quando nihil adhuc Donatus pro Christi confessione passus fuerat, aut dubitabat, aut satis compertum non habebat quid de ira et gratia Dei statuendum sit. Etenim praeterquam quod probatu id difficillimum est, dicendum foret hunc de Ira Dei librum a Lactantio divulgatum fuisse ante aut circa annum 305, quo Donatus inclusus in carcere, et quae sit ira Dei, vel ignarus, vel incertus, eam minus, quam inflictas sibi a tyrannis quaslibet plagas timere debebat. Atqui in superiori dissertatione ostendimus hunc de Ira Dei librum longe postea, et anno circiter [Col. 0866D] 321 publicam prodiisse in lucem. Donatus itaque eximius Christi confessor, quem Cecilius maximis laudibus exornat, alius omnino esse debet ab eo, cui Lactantius librum de Ira Dei obtulit. Falluntur ergo, qui unum et eumdem Donatum esse putant, et inde perperam inferunt Lactantium duorum horumce librorum fuisse verum auctorem. At hoc argumentum si eis eripitur, nonne potiori jure confici potest, sicuti diversi professione et tempore sunt Donati, ita duos et diversos esse horum librorum parentes Cecilium videlicet et Lactantium. Quis porro fuerit Donatus ille martyr in sequenti articulo fusius explicabimus.

Praeterea hic ipse Cecilii liber plura alia nobis subministrat rationum momenta, quibus adhuc demonstratur [Col. 0867A] eum ab alio, quam Firmiano Lactantio fuisse compositum. Primo enim hic solet suis, ut annotavimus, in libris alios citare, quos aut jam ediderat, aut deinceps elucubrare meditabatur. Atqui nec hic de Mortibus persecutorum liber in veris Lactantii Operibus, vicissimque in hoc Cecilii libro nulla plane ejusdem Lactantii commentatio ullibi citatur. Plures tamen occurrerunt occasiones, ubi hic liber à Lactantio, vel Lactantii libri a Cecilio, si unus idemque illorum auctor sit, poterant, debebantque revera citari. Nam ut plura omittamus, nonne opportunissimam, ne dicamus necessariam; hunc librum, aut in eo alios de divinis institutionibus libros citandi occasio sese obtulit, ubi uterque de immanissima tyrannorum crudelitate, dirissimisque martyrum suppliciis, [Col. 0867B] invictissima ad mortem usque patientia toleratis disseruit? Cur ergo Lactantius contra morem suum ab uno libro ad alium nos non misit, nisi quia hic de Mortibus persecutorum liber neutiquam ab ipso, sed ab alio scriptore confectus est?

Neque est quod quis causetur inde inferri posse falsa et adulterina esse omnia scriptorum opera, quae in aliis non citantur eorum libris. De his quippe scriptoribus agimus, qui solent alios suos libros citare, eosque citandi opportunam et necessariam, quemadmodum Lactantius, occasionem nacti, non praetermittunt.

Sed acrius urgere possumus non pauca in hoc de Mortibus persecutorum libro tamquam certa narrari quae Lactantii opinionibus adversantur, aut ab illo [Col. 0867C] dici nequaquam potuerunt. Talia procul dubio ea sunt, quae Cecilius tradidit de anno, quo Christus cruci affixus fuit, de millenario illius regno, de Sibyllis, et de pace Ecclesiae, quam asserit nullos a Domitiani imperatoris morte usque ad Decium passam esse gentilium inimicorum impetus.

Deinde vero nullus plane dubitandi locus est, quin Lactantius, sicuti suo loco diximus, Nicomediam ab imperatore Diocletiano accitus, ibi rhetoricam docuerit. In ea autem urbe adhuc consistebat, quando ecclesia Nicomediensis jussu ejusdem imperatoris incensa est. Posthaec tandem et sua extrema in senectute in Gallias a Constantino Magno accersitus, Crispum Caesarem illius filium latinis litteris imbuit. Cum autem haec omnia, quemadmodum vidimus, certa [Col. 0867D] sint, Lactantio Nicomediae adhuc commoranti latere non potuit, quae a Diocletiano, Galerio, et Constantino Magno in hac urbe acta sunt, ac quomodo Diocletianus et purpuram, et imperatoris deposuit dignitatem.

Atqui Cecilius multa in libro suo de hac celeberrima abdicatione scripsit tam parum verisimilia, et scriptoribus fide magis dignis adeo contraria; ut haec a Lactantio, qui ea quae facta fuerant, ignorare non poterat, tradita fuisse nemo certe dixerit. Qua enim, quaeso, ratione tanquam verum describere potuisset memoratum a nobis Diocletiani Galeriique colloquium, in quo exaggerantur ejusdem Diocletiani vix in foeminis toleranda animi imbecillitas, timiditas, ignavia, lacrymae, et gemitus? Cui etiam facile persuadebitur [Col. 0868A] Lactantium dixisse Constantinum, qui colloquentibus imperatoribus erat praesens, illos eo usque fuisse comitatum, ubi noverat, aut certe non minimum dubitandi locum habebat, fore ut a Caesarea dignitate indignissime repelleretur? Quis tandem in animum haud aegre inducet Lactantium asseruisse Diocletianum, Galerii minis ac comminationibus coactum, cessisse imperio, quod plerique omnes etiam coaevi scriptores sponte ab eo depositum asseverant?

Contra tamen Cecilius, arguet aliquis, Lactantio coaevus esse conceditur. Ergo tam ille ea scire potuit, quae Nicomediae agebantur, quam Lactantius. Quid autem mirum si non eadem atque alii ejusdem aetatis Scriptores tradiderit, cum illi saepe saepius a se invicem dissentiant? Verum quamvis utrumque [Col. 0868B] Lactantium et Cecilium eadem aetate vixisse concedatur; non ita tamen certum est utrum uterque Nicomediae habitaverit, cum Diocletianus ibi deposuit imperium. Constat quidem tunc ibi mansisse Lactantium, sicuti a nobis alibi satis probatum est. At nullus umquam ostendit Cecilium illuc venisse, aut ibi adfuisse sub imperii Diocletiani finem: immo vero hinc illum longe remotum fuisse satis haec ipsa probant, quae ab illo, sicuti diximus, narrantur de modo, quo Diocletianus imperiali dignitate sese in eadem urbe abdicavit. Ea quippe non solum a coaevorum scriptorum sententiis, sed ab omni etiam verisimilitudine sic aliena sunt; ut credi non possint ab aliquo scriptis tradita, qui tum in eadem ac Diocletianus, urbe commorabatur. Sed haec et alia similia infra a nobis, et [Col. 0868C] opportuniori loco fusius explicabuntur.

Quanti autem ponderis ac momenti sint illa omnia, quae hactenus protulimus argumenta, et utrum iis recte conficiatur Firmianum Lactantium libri de Mortibus persecutorum non esse auctorem, eorum omnium, qui semotis praejudiciis, veritati sincere student, judicio definiendum libenter permittimus. At iis certe, nisi nos mens nostra fallat, evidenter demonstratum est maximam profecto esse dubitandi rationem utrum Cecilius hujusce libri auctor idem sit atque Firmianus Lactantius. At si res ita se habeat, illius titulo addendum procul dubio non erat utrumque Firmiani Lactantii nomen; sed talis relinquendus, qualis in unico manuscripto codice Colbertino exhibetur. Quamobrem nos tota hac in dissertatione hunc [Col. 0868D] scriptorem non alio, quam Lucii Cecilii, aut brevitatis causa, solo Cecilii nomine appellandum esse duximus.

Caeterum quidquid de hoc auctore pronuntietur, fatendum semper erit nos iis plurimum debere, qui hunc librum ex densissimis, in quibus per tot saecula jacuit, tenebris erutum, publicam in lucem emiserunt. Ab antiquo siquidem scriptore, sicuti dictum est, exaratus videtur, et plura in illo occurrunt, aut ab aliis praetermissa, aut quibus eorum opiniones possunt confirmari.



ARTICULUS V.

De Donato, cui hic liber nuncupatur, ac tribus judicibus, Flaccino, Hierocle, et Priscilliano, quorum [Col. 0869A] jussu variis ille propter Christi confessionem suppliciis affectus est.

Palam in superiori articulo, nisi plane decipiamur, omnibus fecimus duos diversosque esse Donatos, quorum uni memoratus Lactantii de Ira Dei liber, et alteri hic Cecilii nostri de Mortibus persecutorum inscribitur. Quis autem posterior iste Donatus fuerit, qui te doceat, vix alium, praeter Cecilium ipsum, invenies scriptorem. At ille ubi de persecutione, a Diocletiano in christianos commota, disserit, sic eumdem Donatum alloquitur: »Quid opus est illa narrare, praecipue tibi, Donate charissime, qui praeter caeteros tempestatem turbidae persecutionis expertus es? Nam cum incidisses in Flaccinum praefectum, non pusillum homicidam, deinde in Hieroclem ex [Col. 0869B] vicario praesidem, qui auctor et consiliarius ad faciendam persecutionem fuit, postremo in Priscillianum successorem ejus, documentum omnibus invictae fortitudinis praebuisti. Novies enim tormentis cruciatibusque variis subjectus, novies adversarium gloriosa confessione vicisti. Novem praeliis Zabulum cum satellitibus suis debellasti; novem victoriis saeculum cum suis terroribus triumphasti . . . Nihil adversus te verbera, nihil ungulae, nihil ignis, nihil ferrum, nihil varia tormentorum genera valuerunt . . . Denique post illas novem gloriosissimas pugnas, quibus a te Zabulus victus est, non est ausus ulterius congredi tecum, quem tot praeliis expertus est non posse superari. Et cum tibi parata esset victrix corona, desiit amplius provocare, ne jam sumeres. Quam licet non acceperis [Col. 0869C] in praesenti, manet tamen integra tibi pro virtutibus tuis, et meritis in regno Dei reservatur.« Audisti sane quae, et quanta, ac quamdiu Donatus ob Christi confessionem tormenta, ac quorum iniquo judicio, quamque constanti fortitudine perpessus sit.

Tum deinde Cecilius narrat datum fuisse a Galerio Imperatore, morti jam proximo, in christianorum gratiam edictum; atque postea Donatum his verbis iterum compellat: Tunc apertis carceribus, Donate charissime, cum caeteris confessoribus a custodia liberatus es, cum tibi carcer sex annis pro domicilio fuerit. Ibi porro adjecit propositum fuisse illud edictum Nicomediae pridie kalendas maias, ipso Galerio octies, et Maximino iterum consulibus, id est, anno Christi 311, ut infra ostendemus. Donatus itaque sex antea, [Col. 0869D] uti dictum est, annis, hoc est, anno Christi 305 detrusus in carcerem, tot tamque variis cruciatibus tortus fuerat.

Eam autem ob causam illum, aliosque similibus tormentis excruciatos, Cecilius appellat glorioso confessorum nomine. At Cyprianus, quemadmodum nonnulli observarunt, hoc nomen, quo saepe saepius in epistolis suis utitur, iis tribuit, qui ab ethnicis judicibus interrogati, Christum citra ullas poenas verum Deum esse constanter profitebantur. Jure ergo longe potiori Cecilius tanti honoris nomen et titulum Donato aliisque dedit, qui ob eamdem Christi confessionem variis dirisque tormentis tamdiu discruciati sunt.

[Col. 0870A] Quod vero spectat ad memoratos a Cecilio judices, quorum inhumana prorsus crudelitate Donatus in carcerem conjectus, totque suppliciis excarnificatus est, quidam opinantur Flaccinum Bithyniae tunc praefuisse. Quamvis autem nullam opinionis suae afferant rationem; in eam tamen abiisse videntur, quod existimaverint Donatum in hac provincia, et Nicomediae quidem, aut non ita procul ab hac urbe poenis, paulo ante memoratis, fuisse affectum. Alii vero putant hunc Flaccinum praefectum fuisse Praetorio, et jure forsitan meliori. Nam is distinguitur a duobus aliis judicibus, qui praesides vocantur. At provinciarum urbiumque praesides solebant quidem praefecti nuncupari, sed addito provinciae, vel urbis, cui praeerant, aut alio insuper nomine. Flaccinus [Col. 0870B] autem simpliciter, et quasi per antonomasiam praefectus vocatur. Cui autem melius, quam praefecto Praetorio hoc nomen convenire potest?

Duo porro alii Hierocles, et Priscillianus, ejus successor, a Cecilio dicuntur praesides, sive rectores et gubernatores illius haud dubie provinciae, ubi Donatus iniquo eorum furori restitit. In Bithynia autem, uti jam monuimus, id factum arbitrantur. Ab Epiphanio autem scripto traditum legimus Hieroclem tunc Alexandriae praefectum fuisse, cum Diocletianus et Maximianus in christianos saeviebant. Ad haec vero, Eusebius narrat Aedesium martyrem, jubente Alexandriae praeside, cujus nomen tacuit, in mare fuisse praecipitatum. In Graecorum etiam Menaeo Hierocles Aegypti praeses dicitur. Verum ille [Col. 0870C] non in Bithynia tantum, sed in Aegypto quoque, vario tempore praesidis dignitatem obtinere potuit. Denique hunc esse tradunt, qui cum christianam religionem scriptis publicis infamare molitus temere fuisset, Lactantio, ut alibi annotavimus, occasionem dedit libros suos de divinis Institutionibus conscribendi. Tota autem haec opinio quibusdam nititur conjecturis, quibus et si res ipsa certo non demonstretur, eae tamen aut vero satis similes videntur, aut nihil habere, quod veritati omnino repugnet.

Tertius demum judex ab Cecilio Priscillianus cognominatur. At in martyrologio Romano legimus Nicaeae in Bithynia Antoninam in Diocletiani persecutione a Priscilliano praeside jussam fustibus caedi, suspendi in equuleo, lateribus laniari, et flammis incendi, [Col. 0870D] ac demum gladio necari. An autem is ipse sit, cujus meminit Cecilius, expendant peritiores critici ac pronuntient.

Impio itaque horum judicum jussu Donatus iis, quae memoravimus, suppliciis ob Christi confessionem excruciatus est. Cecilius autem (Cecil. cap. 1, 35 et 52), illum charissimi nomine saepius compellat. Arctissimo igitur amicitiae vinculo conjunctus erat cum illo sanctissimo confessore, cujus mirabilem in tot cruciatibus patientiam, quis alius praeter Cecilium praedicaverit, scriptorem nullum hactenus habere potuimus.

Caeterum auctor noster adjecit jucundum fuisse Deo spectaculum cum victorem Donatum cerneret, [Col. 0871A] non candidos equos, aut immanes elephantos, sed ipsos potissimum triumphatores currui suo subjugantem. Ad eum autem Romanorum imperatorum morem his verbis alludit, qui triumphantes currui suo equos albos, aut elephantos jungebant, vel etiam subjungebant. Quamobrem quidam suspicatur in textu Cecilii legendum subjungentem, non subjugantem, sed id aliqua alterius, aut manuscripti, aut scriptoris auctoritate probandum erat. Plura autem imperatorum equis albis et elephantis trimphantium exempla protulit Bulengerus, confirmatque Onuphrius Panuinus, ejusque interpres Johannes Maderus, quorum libros consulere quilibet facile poterit.



CAPUT III.

De variis hujus libri editionibus, variorumque in illum [Col. 0871B] observationibus, et notis.



ARTICULUS PRIMUS.

De variis hujus libri editionibus.

Primam hujus libri uti, jam diximus, editionem debemus clarissimo viro Stephano Baluzio, qui eum Parisiis anno 1679, initio tomi secundi suorum Miscellaneorum, ex illo unico, qui in Colbertina bibliotheca asservatur, manuscripto codice publici juris fecit. Quia vero textus auctoris in manuscripto hoc libro magna scribae latinae, uti jam observatum, nescientis imperitia saepe saepius corruptus est, Baluzius candide et ingenue profitetur, se ea correxisse, quorum emendatio facilis et obvia erat: sed alia reliquisse intacta, in quibus, sicut ille ait, corrigendi audacia non vacabat periculo. Utrum [Col. 0871C] autem promissis steterit, ex iis judica, quae de omissis quibusdam verbis et aliis annotavimus.

Cum autem prima haec libri singularis, ac tam longo a tempore deperditi, editio magno omnium applausu excepta fuisset, plures certatim in variis Europae partibus illum postea recudi curaverunt. Secunda itaque Oxonii prodivit anno 1680. Nos autem Paulus Baudrius monitos esse voluit praefationis, huic editioni praefixae, acutorem fuisse Joannem Felles Oxoniensem episcopum. In ea autem clarissimus ille vir declarat hunc librum male mulctatum, et lacunis saepe hiantem, a se subinde fuisse restitutum, partim suis, partim doctissimorum virorum Asaphensis episcopi, et Isaaci Vossii conjecturis.

[Col. 0871D] Tertia deinde hujusce libri editio in eadem urbe curis Thomae Spark, ad omnium Lactantii operum calcem anno 1684, in vulgus prodiit. Sed ab eo in praefatione admonemur sive sua sive typographorum incuria contigisse; ut edendus hic liber per triennium sub praelo sudaverit. Eodem autem anno Joannes Columbus hunc librum Aboae in Finlandia typis Joannis Winter excusum publicavit.

Anno subsequenti hic ipse liber ex Cantabrigiae typographia cum omnibus Firmiani Lactanii operibus iterum publicam emissus est in lucem. Nihil autem in eo, ibi edito, novi accessit, nisi una aut altera adnotatiuncula, ab illo haud dubie profecta, [Col. 0872A] qui praefuit huic editioni, sed nomen reticuit suum.

Postea vero Paulus Baudri librum hunc rursus edi curavit Trajecti ad Rhenum anno 1692, cum aliorum omnium notis et animadversionibus, quae hactenus editae, aut nondum editae, atque ab ipso conscriptae, vel ab amicis traditae missaeque fuerant.

Denique nos Parisiis anno 1710, novam hujus libri editionem ideo adornavimus, ut aequissimis satisfaceremus eorum votis, qui optarunt eum talem omnino excudi, qualis exaratus est, in unico codice, quem nullus praeter Baluzium recognoverat. Non immerito enim judicaverunt illius lacunas et hiatus tunc posse certius compleri, ac corrupta et [Col. 0872B] obscura loca facilius corrigi et explicari.

Neque alii etiam defuerunt, qui hunc librum, in vernaculam linguam conversum, juris voluerint esse publici. Maucroixius enim Abbas a sancto Hilario, et cathedralis Ecclesiae Remensis canonicus illum gallice redditum Parisiis anno 1680, divulgavit.

Anglicana quoque lingua illum postea interpretatus est Burnetus, Sarisberiensis episcopus, ac paulo post ex hac ipsa interpretatione alius, qui noluit nomen suum nobis esse cognitum, alteram gallico idiomate composuit, quae typis Francisci Halma Ultrajecti anno 1687, vulgata est. Praecipuus autem, aut forte non alius hujus Gallici interpretis scopus fuit, quam ut perduellionis venenum, a Burneto in sua praefatione Anglis protestantibus oblatum, [Col. 0872C] Gallis propinaret. Nostri autem non est instituti heterodoxos hosce duos homines non minus a veritate, quam a proposito nostro aberrantes persequi. Fas enimvero nobis non esse putamus lectores in iis retinere, quae ad argumentum nostrum non spectant, et quae olim a Domno Dionysio Sammarthano, nunc regiae nostrae Sangermanensis abbatiae priore, aliisque doctissimis hominibus satis superque confutata, ac funditus eversa sunt. Et certe quis sani capitis homo eos intolerandae prorsus temeritatis non condemnet, qui ausi sunt christianissimum Regem nostrum, propterea quod extortam armis civilibus haeresim publice profitendi potestatem abstulerit, cum Diocletiano, Galerio, Maximino, [Col. 0872D] aliisque componere tyrannis, qui sanctissimos christianae fidei ipsomet Christi Domini, et discipulorum ejus sanguine, ac mirandis divinisque operibus fundatae, defensores crudelissime trucidaverunt?



ARTICULUS II.

De variorum in hunc librum notis et observationibus.

Paucissimi plane sunt libri, in quos tot, pro parva mole sua, scriptae sint notae et animadversiones. Ex his enim ingens volumen composuit Baudrius, in quo eas omnes tam editas, quam necdum editas, suis locis adjecit. Ex editis vero aliae cum Cecilii libro, aliae seorsim typis excusae fuerunt. Quidam [Col. 0873A] etiam in litteris ad amicos datis, alii in libris alia de re compositis, alii peculiari quadam in dissertatione conati sunt obscura quaedam hujusce libri loca pro virili parte explicare et interpretari.

Breviores autem notas in hunc librum scripserunt Thomas Spark, Georgius Graevius, Elias Boherellus, Thomas Gale, Petrus Alix, Paulus Colmesius, Vossius, Maucroixius, Burnetus, Antonius Pagi in sua in Baronii Annales critica, ac Dodwellus in Cyprianicis dissertationibus: sed his iste nondum contentus, peculiarem de ripa striga, ab auctore nostro memorata, dissertationem edidit.

Longiores vero conscriptae sunt a Stephano Baluzio, Gisberto Cupero, Joanne Columbo, Nicolao Toinardo, Jacobo Tollio, et Paulo Baudrio. Quibusdam [Col. 0873B] porro in litteris Valesius, Diazius, Stephanus Baluzius, et Gisbertus Cuperus nonnulla Cecilii nostri loca emendare aut illustrare tentaverunt.

De illarum autem omnium pretio et utilitate ii omnes, in quorum manus devenerint, facile judicabunt. Nihil ergo necesse est ut nostrum, quod vix umquam sine alicujus offensione ferri potest, interponamus judicium. Neminem vero esse putamus, qui non agnoscat quae quantaque fuerint illorum in locis auctoris nostri obscurioribus explicandis, aut corruptis emendandis eruditio, sagacitas, et ingenium. At nullus etiam diffitebitur quasdam ex his notis minoris esse momenti, atque grammaticam longe magis, quam par erat, spectantes; alias vero [Col. 0873C] prolixiores, in quibus earum auctores ab Cecilii proposito longius digrediuntur, aut extra aleam penitus excurrentes, aliud omnino agunt, quam quod ad auctoris sui institutum, vel explicationem possit tantillum conducere. Nullus porro audacior fuit Tollio, qui passim auctorem nostrum erroris temere arguit, atque idcirco a Baudrio, tametsi ejusdem sectae, melioris tamen fidei viro, saepe ac jure quidem merito vapulat. Eo autem magis improbanda est Tollii temeritas, quo magis ingenue declarat notas suas opera esse tumultuaria, raptim, et asbque libris in gratiam bibliopolae breviter conscripta.



CAPUT IV.

Novae in hunc librum notae et animadversiones, ac primum de Christo Domino ejusque discipulis.



ARTICULUS PRIMUS.
[Col. 0873D]

Expenduntur ea, quae Cecilius tradidit de tempore et anno quibus Christus Dominus mortuus est, et utrum illius eadem ac Lactantii ea de re fuerit sententia.

Totus hic liber cum historicus sit, ejus auctor ordinem temporum in eo se sequi haud semel profitetur (cap. 9). Aliquando tamen, quod et aliis historiarum scriptoribus usu venire solet, ab eo discedit (cap. 9 et 11), sed uno tantum in loco suae nos admonet digressionis (cap. 17). Nostris itaque in notis insistemus in ipsius vestigiis; ita tamen, ut quae ille variis in locis de Christianis, et de unoquoque [Col. 0874A] imperatore intellectu minus facilia, aut observatione magis digna memoriae prodidit, haec simul, nec separatim, ne confusio aliqua oboriatur, pro modulo nostro examinare, enodare, aut confirmare connitamur.

Historiam autem suam Cecilius (cap. 2) a Christi Servatoris nostri morte sic orditur: »Extremis temporibus Tiberii Caesaris, ut scriptum legimus, Dominus noster Jesus Christus a Judaeis cruciatus est, post diem decimum kalendarum Aprilis:« In manuscripto codice, post diem 10 kal. Apr. duobus Geminis consulibus. At Firmianus Lactantius in genuinis suis divinarum Institutionum libris paulo aliter dixit (Lactant., lib. IV div. Inst., cap. 10): »Herodes fuit sub imperio Tiberii Caesaris, cujus anno [Col. 0874B] quinto decimo, id est, duobus Geminis consulibus, ante diem septimam kalendarum Aprilium« (in duobus mss. regiis antiquioribus, et aliis quibusdam codicibus: Ante diem 10 kal. April.) »Judaei Christum cruci affixerunt.« Baluzius vero et alii in partes sese vertunt omnes, ut utrumque hunc locum concilient, et ab uno eodemque auctore scriptum fuisse ostendant.

Certum quidem est ac plane manifestum eumdem a Lactantio et Cecilio nostro designari mortis Christi annum sub duobus Geminis, id est, L. Fusio Gemino, et L. Rubellio Gemino consulibus. Sed haec non singularis fuit Lactantii et Cecilii opinio, verum etiam Tertulliani, ut supra demonstravimus, et aliorum plurium antiquiorum Ecclesiae Patrum, sicuti [Col. 0874C] omnes fatentur.

Verum a Lactantii aut locutione, aut opinione prorsus aliena sunt haec Cecilii verba: Extremis temporibus Tiberii Caesaris. Si enim haec ille de 22 et amplius annis imperii ejus, et cum Lactantio de anno regni ipsius decimo quinto dixerit, minus recte et contra Lactantii morem loquitur. Tunc enim Tiberius, qui septem aut octo annos postea regnavit, secundam tantum imperii sui partem expleverat. Haec ergo dici non possunt extrema illius tempora. Si vero Cecilius illis verbis annum imperantis Tiberii decimum octavum designet, paulo quidem aptius loquetur, sed ab Lactantii opinione, a nobis alibi explicata, plane recedit.

Praeterea eidem Lactantio adversari adhuc videntur [Col. 0874D] subsequentia Cecilii verba: Post diem decimum kalendas Aprilis. Lactantius enim scripsit: Ante diem septimum, vel juxta quosdam codices a nobis citatos decimum kalendas Aprilis. At Baluzius tamen contendit utroque loquendi modo idem significari. Nam Romani, inquit ille, non solebant dicendo post kalendas, eos dies appellare, qui illas subsequebantur, sed qui antecedebant. Deinde utroque illo scribendi genere ante et post kalendas unum idemque designari, putat probari posse his Pauli Jurisconsulti verbis: »Anniculus extremo anni die moritur: et consuetudo loquendi id ita esse declarat. Ante diem decimum: Post diem decimum kalendarum. Neque utro enim sermone undecim dies significantur.« [Col. 0875A] Verum si non omnino sana et integra sint, ut ipse Baluzius aliique fatentur, haec Pauli verba, quid ex iis certi confici poterit?

Respondet nihilominus idem Baluzius, si quae in illis sit difficultas, eam tolli auctoritate Lactantii, qui uno eodemque sensu in divinarum Institutionum libris, et in hoc libro de Mortibus persecutorum dixit; Ante et post diem decimum kalendarum. Verum jam ostendimus certum omne non esse utrum hic posterior liber a Lactantio sit compositus. Neque magis constat utrum in utroque libro, quisquis posterioris auctor sit, verba haec uno eodemque sensu revera adhibeantur.

Sed fac, si velis, illa eodem accipi significatu, tunc horum verborum: Post diem decimum kalendarum, [Col. 0875B] ille erit sensus: Post diem decimum, quem kalendae subsequentur. At quis umquam ita locutus est, an Paulus, an aliquis antiquus scriptor? Nobis hunc proferant, et lubenter cedimus.

Quamobrem persuasum illud non fuit pluribus, qui malunt veterem libri de Mortibus persecutorum librarium erroris, vel imperitiae accusare, suspicanturque a Cecilio nostro scriptum: Ante, non vero, post diem decimum kalendarum. Recte quidem, si id stabiliatur codicis alicujus satis firma auctoritate. Sciri enim saepe potest quid scriptor aliquis dicere debuerit, quid autem reapse scripserit, an bene, aut male, an clare, aut obscure, quis contra unici codicis fidem, sine certo aliorum testimonio, definire audeat?

[Col. 0875C] Denique Cecilius tradidit Christum affixum fuisse cruci extremis Tiberii Caesaris temporibus, sicut scriptum legimus. Ubinam, quaeso, id legitur scriptum? Num in sacris Novi Testamenti, vel veterum auctorum ecclesiasticorum libris? At in Lucae tantum Evangelio (cap. III, v. 1, 21), scriptum est plures Judaeos, et Christum Dominum quinto decimo imperii Tiberii Caesaris anno fuisse Jordanis aquis ablutos. Ad haec autem verba non respexit Cecilius, nisi cum Lactantio, Clemente Alexandrino, et aliis, a nobis alibi citatis, crediderit Christum eodem anno mortuum esse, quo a Joanne baptizatus est. Sed etiamsi ad illa evangelistae dicta collineaverit, non inde tamen recte, uti jam diximus, concludi potest Christum mortem obiisse extremis Tiberii temporibus. [Col. 0875D] Porro autem si Cecilius ad Lucae Evangelium animum non advertit, quos ille alios laudaverit scriptores, et utrum exstent eorum opera, ab aliis lubentissime audiemus.



ARTICULUS II.

De iis, quae Cecilius a Christo Domino ad vitam revocato, ad suum usque in coelos ascensum, acta fuisse commemorat.

Inchoatum de Christo Domino sermonem sic Cecilius prosequitur (cap. 2): Cum resurrexisset Christus, die post mortem tertio, congregavit discipulos, nimirum in Galilaeam; ut ibi, sicut ait Matthaeus, ipsum redivivum viderent (Matth., cap. XXVIII, 10 [Col. 0876A] et 16): Et diebus quadraginta, pergit auctor noster, cum eis commoratus est, sive ut in Actibus Apostolorum (cap. I, 3) legimus: Praebuit se ipsum vivum post passionem suam in multis argumentis, per dies quadraginta apparens eis, et loquens de regno Dei.

Tunc autem, uti loquitur Cecilius: »Aperuit Christus corda eorum, et Scripturas interpretatus est, quae usque ad id tempus obscurae atque involutae fuerant.« Ipse autem Lactantius (lib. IV Inst., cap. 15): »Christi, inquit, nativitas et passio patefecit arcana, sicut etiam voces prophetarum, quae cum per annos mille et quingentos et eo amplius lectae fuissent a populo Judaeorum, nec tamen intellectae, nisi postquam illas Christus et verbo et operibus [Col. 0876B] interpretatus est.« Quod si hae ad completas prophetarum de eodem Christo Domino praedictiones referenda esse contendas, non repugnabimus quidem. At certe idem Lactantius postea Cecilii nostri dicta hisce verbis expressius confirmat (ibid., cap. 20): »Discipulis post mortem Christi, inquit, iterum congregatis Scripturae sacrae litteras, id est, prophetarum arcana patefecit, quae antequam pateretur, perspici nullo modo poterant, quia ipsum passionemque ejus annuntiabant.« Scimus quidem qua temeritate Gallaeus in suis notis Lactantium ibi erroris arguere ausus sit. Sed vanos temerarii hominis conatus in nostra de ejusdem Lactantii libris dissertatione repressimus ac coercuimus.

Auctor vero noster institutum sermonem sic prosequitur [Col. 0876C] (Cecil., cap. 2): Christus ad vitam revocatus, »ordinavit« et instruxit discipulos suos »ad praedicationem dogmatis ac doctrinae suae, disponens Testamenti novi solemnem disciplinam. Quo officio expleto, circumvolvit eum procella nubis, et subtractum oculis hominum, rapuit in coelum.« Ita quidem ille, qui quamvis hoc in libro mirae prorsus, uti supra notavimus, breviloquentiae studeat; longior tamen est Lactantio, qui brevius dixit (Lactant., lib. IV Inst., cap. 21): »Ordinata vero discipulis suis evangelica ac nominis sui praedicatione, circumfudit se repente nubes, eumque sustulit in coelum.«

Dubium autem esse non potest quin uterque prioribus verbis illud significare voluerit, quod evangelistae [Col. 0876D] Matthaeus et Marcus a Christo, in coelum mox conscensuro, traditum discipulis suis memorant; et Matthaeus quidem (Matth., cap. XXVIII, 19): Euntes ergo docete omnes gentes, baptizantes eos in nomine Patris, et Filii, et Spiritus sancti, docentes eos servare omnia, quaecumque mandavi vobis. Marcus vero (Marc., cap. XVI, 15): Euntes in mundum universum, praedicate Evangelium omni creaturae. Qui crediderit, et baptizatus fuerit, salvus erit. Haec est itaque doctrina, ad cujus praedicationem Christus, uti Cecilius aiebat, discipulos suos ordinavit, sive constituit, atque instruxit: vel, sicut loquitur Lactantius, quae a Christo discipulis suis ordinata et disposita est.

Putant autem nonnulli Cecilium his subsequentibus [Col. 0877A] verbis (Cecil., cap. 2): Disponens Testamenti novi solemnem disciplinam, ad ea collineasse, quae ex Matthaeo et Marco citavimus, ac sacrum designasse baptisma, quod primis Ecclesiae temporibus solebat sacro paschae et pentecostes die solemniter administrari. Cur non et ad alia omnia, quae ad ipsam christianae religionis doctrinam spectabant? Christus enimvero, ut ex allatis utriusque evangelistae verbis colligitur, non solum discipulis praecepit, ut gentes omnes solemni baptismate tingerent, sed etiam ut praedicarent Evangelium, cunctosque docerent ea servare, quaecumque ipsis prius mandaverat. Et hunc esse Cecilii sensum confici haud obscure potest iis, quae de iisdem Christi discipulis ibidem adjecit: Dispersi sunt per omnem terram ad Evangelium [Col. 0877B] praedicandum, sicut illis Magister Dominus imperaverat.

Denique quidam arbitrantur a Cecilio dictum paulo liberius: Circumvolvit eum procella nubis. A sacro etenim, inquiunt, Lucae textu non erat recedendum, ubi legitur , nubes suscepit eum (Act. Apost. cap. I, 9); et apud Marcum , assumptus est (Marc. cap. XVI, 19); atque apud Lucam , ferebatur (Luc. cap. XXIV, 51). Quae loquendi ratio, uti aiunt, procellam penitus excludit. Quamobrem melius Cyprianus (Cyprian. de idolor. Vanitat., sub. fin.): In coelum, inquit, circumfusa nube sublatus est. Et Lactantius paulo ante citatus (Lactan. lib. IV Institut., cap. 21): Circumfudit se repente nubes, eumque in coelum sustulit. Verum quia [Col. 0877C] sacri scriptores non omnino aperte dixerunt quomodo Christus nube sublatus in coelum fuerit, an placide et lente, an velociter et quodam cum impetu, id Cecilius suis verbis explicare voluit. Utrum autem, et quantum hac interpretatione ab vero evangelistarum sensu recesserit, ab eis demonstrandum est, qui tam audacter illum redarguunt.

At rursus ille ab Toinardo corripitur, quod ibidem paulo injuriosus scripserit ab undecim Christi discipulis assumptos in locum Judae Matthiam, et Paulum. Nam prior in Actibus Apostolorum sorte electus traditur (Act. Apost. cap. I, 25 et seqq.; cap. IX, 15 et seqq.; cap. XIII, 2), et posterior a Christo selectus. Verum auctor noster ita brevitatis causa locutus, non aliud significare videtur, nisi Matthiam [Col. 0877D] et Paulum suo quemque tempore ab aliis apostolis post funestam Judae proditoris mortem, ad Apostolicam dignitatem aggregatos. Sed nemo haud dubie diffitebitur illum, sicut brevius, ita obscurius loqui. Enimvero Paulus tam a Matthia, quam ab aliis undecim Apostolis, in sacrum eorum collegium cooptatus est.



ARTICULUS III.

Utrum Cecilius recte dixerit Evangelium Christi, ineunte Neronis, sive Decii imperio, per omnes orbis terrae partes fuisse disseminatum.

Postquam Christus in coelum conscendit, discipuli ejus, inquit Cecilius (cap. 2), dispersi sunt per omnem [Col. 0878A] terram, ut praedicarent Evangelium, quemadmodum idem ipsemet Christus, uti diximus, praeceperat. Per annos autem viginti quinque, ab Christi videlicet in coelos ascensu, usque ad Neroniani imperii principium per omnes provincias et civitates, vel sicut scripsit Lactantius (Lactant. lib. IV Inst., cap. 21), a nobis supra citatus, ubique fundamenta Ecclesiae posuerunt. At jacta fuisse ab apostolis ecclesiarum fundamenta nemo est qui nesciat, ultroque non fateatur.

Verum rogabit aliquis quid sibi voluerit Cecilius, cum ibi tam affirmate pronuntiat apostolos initio Neroniani imperii Evangelium disseminasse per totam terram, et christianae Ecclesiae per omnes provincias ac civitates jecisse fundamenta? Numquid per omnem omnino terram, et omnes etiam remotissimos [Col. 0878B] illius recessus? Minime quidem, nec ea Cecilii verba ita ad vivum resecanda sunt. Nam ille postea non minus aperte asseverat ab ipsa Domitiani, qui longo post Neronem tempore regnavit, nece usque ad Deciani imperii primordia, extitisse bonos imperatores Romanos, sub quorum imperio Ecclesia in Orientem et Occidentem sic propagata est (Cecil. cap. 3): Ut jam nullus esset terrarum angulus tam remotus, quo non religio Dei penetrasset, nulla denique natio, tam feris moribus vivens; ut non suscepto Dei cultu, ad justitiae opera mitesceret. Neronis ergo tempore christiana religio in illos omnes locos nondum penetraverat.

Sed insurgunt aliqui, et haec etiam posteriora Cecilii verba plane penitusque falsa esse contendunt. [Col. 0878C] Nesciebat enim, inquiunt, Americam esse quartam terrae partem, ac tam ille, quam Lactantius, sicut alibi observavimus, antipodas negaverunt. Quomodo ergo, nisi asserere poterat nullum, Decio imperante, tam remotum esse terrarum angulum, in quo christiana religio disseminata non fuerit? At miramur sane haec ab eruditis viris serio nobis objici. Nam quicumque ex antiquis Ecclesiae Patribus antipodas esse inficiabantur, et quibus America incomperta erat, cum scriptis tradiderunt christianam religionem fuisse ubique terrarum propagatam, non alias terrae partes designarunt, nisi eas quas credebant ab hominibus habitari.

Nec potiori procul dubio jure nobis objici potest Origenes (Origen. Homil. 29, in Matth.), qui alicubi [Col. 0878D] testificatur a pluribus non solum barbaris, sed aliis etiam gentibus nullum ad sua usque tempora auditum fuisse christianitatis verbum. Nam Eusebius (Euseb. lib. III histor. Eccles., cap. 1) ex alio illius libro demonstrat apostolos, discipulosque Christi per universum mundum fuisse dispersos; ut illius Evangelium omnibus hominibus annuntiarent.

At quantumvis, arguet aliquis, dubia videatur Origenis ea de re opinio, Augustinus (Augustin. epist. 199) tamen Hesychio objicienti mundum sua aetate Evangelio fuisse repletum, haud dubitanter respondit innumerabiles, ut ipse certo certius compererat, esse in Africa gentes, quibus Evangelium Christi nondum praedicatum fuerat. Quamobrem quod ab [Col. 0879A] apostolis dictum fuit (Act. cap. I, 8): Eritis mihi testes usque in extremum terrae, id ille putat non ipsis tantummodo promissum, sed universae Ecclesiae, quae usque in consummationem saeculi futura est. Ea itaque Pauli verba (Epist. ad Roman., cap. X, 18), ex psalmographo desumpta: In omnem terram exivit sonus eorum, et in fines orbis terrae verba eorum, sic intelligenda esse censet; ut quamvis praeteriti sint temporis; iis tamen, sicut similibus aliis prophetarum locutionibus, futurum denotetur.

At non defuerunt etiam, qui existimaverint Evangelium ipsa Cecilii aetate, atque etiam antea, in omnibus terrae partibus fuisse disseminatum. Quid enim, amabo te, clarius et evidentius his Tertulliani verbis (Tertull. lib. adv. Jud. cap. 7): »In quem alium [Col. 0879B] universae gentes crediderunt, nisi in Christum, qui jam venit? Cui enim et aliae gentes crediderunt, Parthi, Medi, Elamitae, et qui inhabitant Mesopotamiam, Armeniam, Phrygiam, Cappadociam, et incolentes Pontum, et Asiam, et Pamphiliam, immorantes Aegyptum, et regionem Africae, quae est trans Cyrenem, inhabitantes; Romani et incolae, tunc et in Hierusalem Judaei, et caeterae gentes; ut jam Getulorum varietates, et Maurorum multi fines, Hispaniarum omnes termini, et Galliarum diversae nationes, et Britannorum inaccessa Romanis loca, Christo vero subdita, et Sarmatarum, et Dacorum, et Germanorum, et Scytharum, et abditarum multarum gentium, et provinciarum, et insularum multarum nobis ignotarum, et quae enumerare minus possumus; in [Col. 0879C] quibus omnibus locis Christi nomen, qui jam venit, regnat . . . in quibus omnibus locis populus nominis Christi inhabitat.« Et paulo post: »Christi regnum et nomen ubique porrigitur, ubique creditur, ab omnibus gentibus supra enumeratis colitur, ubique regnat, ubique adoratur, omnibus ubique tribuitur aequaliter.« Nec minus perspicue, etsi paulo brevius a Lactantio (Lactant. lib. IV Inst., cap. 26) litteris mandatum legimus: Nulla gens tam inhumana est, nulla regio tam remota, cui passio ejus, Christi, aut sublimitas majestatis ignota sit. Alibi vero: Ab ortu, inquit (Idem lib. V, cap. 23), solis usque ad occasum, lex divina suscepta est, et omnis sexus, omnis aetas et gens, et regio unitis ac paribus animis Deo serviunt. Sed plura de hoc scriptore, et quomodo inde ad asserendam [Col. 0879D] christianae religionis veritatem argumentetur, planius suo loco ostendimus.

Huc accedat etiam Eusebius (Euseb. lib. IV Histor. Eccles., cap. 7), qui diserte attestatur, Hadriano imperante, Ecclesiam floruisse per universum orbem, clarissimorum instar siderum, ac per omnes nationes viguisse veram in Christum Dominum fidem.

Quid vero, quod Chrysostomus de eodem Christi Evangelio ubique propagato, interpretatur haec Pauli ad Colossenses (cap. I, 23) verba: Quod praedicatum est in universa terra. Ibi enim ille animadvertit ab Apostolo scriptum non esse, quod praedicatur, sed quod praedicatum est. Neque porro is ipse solus, sed alii tam antiqui, quam recentiores, existimant verba [Col. 0880A] Apostoli eo proprio et naturali intelligenda esse sensu. Neque tamen dissimulabimus visum pluribus aliis quamdam esse in illis hyperbolen, sive potius synecdochen, qua pars maxima pro toto accipitur. Sed negari etiam non potest Cecilio nostro non defuisse opinionis suae patronos et adstipulatores, qui persuasum utique habuerunt christianam religionem tempore Decii imperatoris per omnes dispersam fuisse orbis terrae partes. Sed hoc loquendi modo, eas tantum comprehenderunt, quas ab hominibus, uti diximus, revera incoli arbitrabantur.



ARTICULUS IV.

Quid Cecilius senserit de Petri Romam adventu, de tempore, quo eadem in urbe supremum pontificatum tenuit, de miraculis ibidem ab illo editis, ejusque [Col. 0880B] et Pauli Apostoli interitu.

Jam a nobis demonstratum est vix quidquam in tota Ecclesiastica historia certius stabilitum reperiri, quam ipse, qui a Cecilio nostro recte asseritur, Petri Romam in urbem adventus. Mirum itaque inveniri adhuc aliquem, qui cum illum penitus negare non ausus sit, nunc asserat quemdam adhuc esse de eo dubitandi locum. Quibusnam enim, obsecro te, dubitandi locus esse potest? Non aliis profecto hominibus, quam iis, qui invicta penitus obstinatione excaecati, certissimae veterum, et recentiorum Scriptorum, atque ipsorummet etiam, ut alibi ostendemus, novis heterodoxorum sectis pertinaciter addictorum, auctoritati cedere numquam voluerunt.

[Col. 0880C] Contra vero plures, ac potissimum iidem heterodoxi homines, ambabus ulnis illud exceperunt, quod Cecilius noster ibidem adjecit: Cum jam Nero imperaret, Petrus Romam advenit. Ab inveterato enim, aiunt illi, de Romano Petri per 25 annos pontificatu errore his tandem aliquando verbis liberamur. Sed haec vetus sententia, quam nunc errorem appellant, paulo enodatius exponenda est.

Testatum autem Eusebius (Euseb. lib. II Eccles. Histor., cap. 15) facit Petrum Claudii Augusti temporibus Romam venisse, ut Simonem Magum expugnaret. Hieronymus vero scribit (Hieronym. Catal. Script. Eccles. cap. 1) id contigisse secundo ejusdem imperatoris anno, Christi autem 43 (Euseb. Chron. ad ann., 43), vel sicut aliis placet, 42, aut 44, atque ibi [Col. 0880D] Petrum per viginti quinque annos sacerdotalem tenuisse cathedram. Neque tamen opinantur apostolorum principem per totum illud tempus Romae mansisse; sed eum postea rediisse Hierosolymam, atque inde anno Christi 68, aut 69, Romam reversum, ubi cum Paulo apostolo Neronis jussu occisus fuit.

At plura ab eruditis observata sunt, quae contra hanc opinionem repugnare et resistere videntur. Anno quippe Christi 44, uti Eusebius innuit (Euseb. lib. II Hist. Eccles., cap. 10), Herodes Agrippa, paulo antequam ex hac vita migraret, Petrum apostolum, quemadmodum in Actis Apostolorum legimus (Act. cap. XII, 4), misit in carcerem. Eodem quoque anno, uti in Eusebiano chronico legitur (Euseb. Chron. ad [Col. 0881A] ann. 45), oborta est fames, ab Agabo in Apostolorum quoque Actibus praedicta (Act. cap. XI, 28), eaque post ejusdem Herodis obitum, sicuti ex Josepho colligere est (Josephi lib. XIX Antiq. Judaic., cap. 7, et lib. XX, c. 3), adhuc perseverabat. Atqui tunc Paulus, sicuti adhuc ex Actibus Apostolorum colligitur (Act. c. II, 30; et cap. XII, 25) eleemosynas, a discipulis collectas, Hierosolymam attulit. Praeterea idem Josephus hanc famem et Herodis mortem anno 4 Claudii Augusti contigisse testificatur. Denique Apollonius apud Eusebium (Euseb. lib. II Hist. Eccles., cap. 18) ex veterum traditione retulit Christum Apostolis suis praecepisse, ne intra duodecim post suum in coelos ascensum annos Hierosolymis excederent. Verum alii ab omnibus hisce difficultatibus sese expedivisse [Col. 0881B] opinantur variis Petri Hierosolyma Romam, et Roma Hierosolymam designatis itineribus.

At recentiores quidam statim atque liber Cecilii nostri divulgatus est, illius testimonium Hieronymi aliorumque omnium auctoritati praeponi voluerunt, palamque asseveraverunt tam fictitia esse illa Petri ante Neronis imperium itinera, quam parum verisimilis est illius per annos viginti quinque Romanus pontificatus. Neque tamen id putant quidquam officere Romanae Ecclesiae primatui, qui non certo quodam numero annorum, quibus eidem Ecclesiae Petrus praefuit, sed fundata ibi Episcopali sede, ac fuso sanguine suo confirmata, institutus, stabilitusque est. Quapropter Papebrochius palam aperteque docuit (Papebr. Conat. Chron. hist.) quinquagesimo tantum [Col. 0881C] Christi anno, et Claudii imperatoris decimo collocatam a Petro Romani et summi pontificii cathedram. Sed hoc ille aliunde, quam Cecilii nostri auctoritate probare conatur.

Utrum vero is ipse auctor noster secundae huic opinioni, quae Romano Petri apostoli per 25 annos pontificatui adversatur, reipsa faveat, jam si lubet, examinemus. Primum itaque asserit apostolos, ab ipso Christi in coelos ascensu usque ad Neroniani imperii principium, in varias provincias per viginti quinque annorum spatium dispersos, Ecclesiae posuisse fundamenta. Secundo Petrum advenisse Romam, cum jam ibi Nero imperaret. At ibi ille non dixit an tum primum, nec antea umquam illuc venerit. Cum autem passim ubique, atque hoc potissimum [Col. 0881D] loco, summae brevitati studeat, nullus dubitandi locus esse videtur, quin Petrum aliis apostolis annumeret, qui diversis in provinciis Evangelium praedicarunt. Atqui si id subaudiri voluit, cur non aliquod etiam ab eodem Petro peregrinante habitum antea in urbem Romam iter? Nonne dici potest priorem illius hanc in urbem accessum idcirco ab Cecilio praetermitti; quia necem jussu Neronis illi illatam, ac quas, tantum ob scelus, nefarius ille imperator poenas luerit, annuntiare properabat? Caeterum tametsi apertissime dixisset Petrum semel tantum, nec ante Neronis imperium Romam adventasse, numquid illius testimonium, si solus ille, nec verus sit Lactantius, Eusebii, Hieronymi, et aliorum veterum scriptorum [Col. 0882A] auctoritati tanta acclamatione anteponi debuit?

Caeterum quam vera certaque est Petri in urbe Roma commoratio, tam ratum fixumque illud esse debet, quod Cecilius noster addidit (Cecil., cap. 2) quaedam divina virtute ab eo edita fuisse miracula. Sed haec ille, nec plura de hisce Petri miraculis verba fecit. At nonnulli suis in hunc locum longioribus notis inquirunt an Cecilius de veris, aut factitiis quibusdam Petri miraculis loquatur. Quodnam ergo insanabile notas scribendi cacoethes adeo transversos egit horum animos? Nonne Cecilius ibidem declarat de his miraculis se loqui, quae Petrus data sibi ab eo, id est, Deo, potestate faciebat? Nonne ea miracula aperte designat, quibus Petrus convertit multos ad justitiam, Deoque templum fidele ac stabile collocavit, id est, Romanam [Col. 0882B] Ecclesiam, his collectam hominibus, quos ad christianam religionem converterat? Quis autem in dubium umquam vocare potuit utrum vera sint ea miracula, quae divina potestate fiunt, et quibus multi convertuntur ad justitiam? Numquid Christi Ecclesia potest aliis miraculis, nisi veris, et divina virtute editis, fundari, ac stabiliri?

Denique Nero, pergit Cecilius (cap. 2), Petrum cruci affixit, et Paulum interfecit. Baudrius autem ibi ante verbum interfecit in textu additum vellet gladio, idque variis rationibus probare nititur. Sed hujusmodi additamenta sine codicis alicujus auctoritate fieri non debent. Origenes enim apud Eusebium (Euseb. lib. III Hist. Eccles., cap. 1), simpliciter quoque de Paulo dixit: , Romae [Col. 0882C] sub Nerone martyrio, perfunctus est. Prius tamen Petrum cruci ibidem affixum fuisse dixerat (Idem lib. II, cap. 25). At porro eum crucis supplicio et Paulum gladio necatos idem Eusebius, Tertullianus (Tertul lib. de Praescrip., cap. 36; Apologet. cap. 5; et Scorp. cap. 15), aliique complures haud obscure testificati sunt.



CAPUT V.

Examinantur ea quae Cecilius de christianorum moribus, et quibusdam eorum dogmatibus tradidit.



ARTICULUS PRIMUS.

Quantum christiani, ab iis, quae gentilium diis immolata erant, abhorrerent; utrum Maximinus Imperator omnium primus jusserit cibos venales diis antea libari quam mensis apponerentur, et de nobilissimo martyre, [Col. 0882D] qui vivus ob conscissum Diocletiani edictum exustus est.

Christianis nihil antiquius magisque cordi fuit, quam ut susceptae verae religionis suae praecepta summo studio observarent. Quamobrem maximopere cavebant ne ullo gentilium ritu, vel minima idololatriae umbra contaminarentur. Nos enimvero Cecilius (Cecil., cap. 11), admonet cum Galerii imperatoris mater dapibus, id est, escis falso alicui deo sacrificatis, quotidie epularetur, tum christianos, iis omnino abstinentes, institisse jejuniis et orationibus. Noverant enim apostolico divinoque mandato, de quo nos alibi, omnibus idolothytis, sive iis, quae falso alicui deo immolata erant, sibi plane penitusque interdici.

[Col. 0883A] Itaque Maximinus ut eos ad perfringendam hanc legem compelleret, ac plurimi aut his inquinarentur nefandis dapibus, aut fame enecarentur: Primus invenerat, Cecilii haec verba sunt (Cecil. cap. 37), ut animalia omnia, quibus vescebatur, non a coquis, sed a sacerdotibus ad aras immolarentur, nihilque prorsus mensae apponeretur, nisi aut delibatum, aut sacrificatum, aut perfusum mero; ut quisquis ad coenam vocatus esset, inquinatus inde, atque impurus exiret. Ita in manuscripto codice Colbertino, nihilque ibi, quidquid aliqui dixerint, redundat, aut supervacuum est. Quid autem delibatum perfusumque mero appelletur, nos alibi explicavimus.

Dubium autem aliquibus videtur utrum Cecilius recte dixerit illud a Maximino omnium primo constitutum, [Col. 0883B] ac de quibuslibet generatim intelligendus sit animalibus aut de iis tantum, quae ejusdem Maximini mensae apponebantur. Nam Eusebius narrat (Euseb. de Martyrib. Palaest. cap. 9), illum publico edicto imperasse; ut cuncti tam viri quam mulieres, tam servi quam infantes cogerentur immolatis hostiarum carnibus vesci, cuncta venalia foedari sacrificiorum libatione, atque ante publicas balneas, quasi in insidiis, collocari custodes, qui lavantes illic homines exsecrandis sacrificiis polluerent. Verumtamen arbitrantur nonnulli ex quibusdam martyrum actis colligi posse illud antea a Decio fuisse imperatum. Quocirca sensum hunc Cecilii esse putant: Maximinum omnium primum invenisse, sive praecepisse, ut Palatini tantum, non vero caeteri omnes ea dumtaxat animalium [Col. 0883C] carne, iisque escis vescerentur, quae diis prius immolatae fuissent. Et certe eo tendere videntur haec Cecilii verba: Animalia omnia quibus vescebatur, nimirum ipse Maximinus cum iis, qui mensae ejus accumbere consueverant. Verumtamen quia subjungit: Nihilque prorsus mensae apponeretur, generalis forsitan videbitur hic loquendi modus, et omnium mensas complecti. Sed ibi post nomen mensae, si subaudiendum est suae, Cecilii verba de iis intelligenda sunt, qui in Maximini palatio versabantur, quotidianisque ejus epulis accumbebant. Nos tamen veremur ne magis subtilis, quam vera sit haec exceptio. Si Decius enim prius jusserat nihil nisi diis delibatum mensis apponi, tam suam procul dubio quam aliorum mensas hoc edicto complectebatur. Quo autem immanior [Col. 0883D] hujus, et Maximini, caeterorumque tyrannorum feritas, eo certe major erat christianorum in fame aliisque horrendis cruciatibus invicto plane animo toleratis constantia et fortitudo. Quid vero ea timuissent, qui solebant pro Christi fide mortem ultro lubenterque obire?

Quamvis autem illud ex iis, quae in superioribus dissertationibus saepe observavimus, et inferius observanda sunt, evidentissime demonstretur; praetermittere tamen non possumus memoratum ab auctore nostro exemplum nobilissimi cujusdam martyris, qui Diocletiani et Galerii adversus christianos edictum, publico in loco appensum, »etsi non recte« ait Cecilius »magno tamen animo diripuit, et conscidit. [Col. 0884A] Cum irridens diceret victorias Gothorum et Sarmatarum praepositas: statimque productus, non modo extortus, sed etiam legitime coctus, cum admirabili patientia postremo exustus est.« Eadem vero historia sic ab Eusebio (Euseb. lib. VIII Histor., cap. 5), etiam descripta fuit: »Primum quidem simul ac edictum contra Ecclesias propositum est Nicomediae, vir quidam minime obscurus, sed saecularium honorum praerogativa in primis conspicuus, zelo quodam divino commotus, et ardore fidei incitatus, edictum illud, Diocletiani et Galerii, in publico et illustri urbis loco affixum detraxit, et tamquam impium et scelestum manibus suis discerpsit: idque duobus Imperatoribus, in eadem urbe commorantibus, quorum alter senior, Augustus, Diocletianus primum inter [Col. 0884B] omnes imperii gradum, alter vero, Galerius, quartum obtinebat. Hic igitur cum primus omnium in ea civitate hujusmodi facinore inclaruisset, statim ea supplicia perpessus, quae post tantam audaciam ei infligenda esse credibile erat, laetitiam, ac tranquillitatem animi usque ad ultimum spiritum conservavit.« Atque ita Valesius latina fecit graeca Eusebii verba, quae quidem satis dilucide explicata, et omnibus obvia, hic transcribere tam longum quam inutile foret.

Vides autem longiorem sane, sed clariorem esse Eusebii, quam Cecilii nostri narrationem. Enim vero intellectu facile non est quid ipse Cecilius his verbis significat conscissum esse a martyre edictum: Cum illudens diceret victorias Gothorum et Sarmatarum praepositas. Quapropter obscurum huncce locum varii [Col. 0884C] diverso plane modo interpretantur. Aliqui enim putant ibi derideri usurpata ab imperatoribus Gothicorum et Sarmaticorum nomina: alii vanam de illorum in Gothos et Sarmatas victoriis ostentationem; alii parem eorum barbariem, ac devictorum ab ipsis Gothorum, et Sarmatarum; alii denique aliquid majus graviusque in textu Cecilii latere, quod sine alio codice manuscripto divinari nequeat. Nonne autem dici posset memoratum martyrem hac amara irrisione palam exprobrasse decretum illud tam crudele non esse revera Romanorum piorumque Imperatorum edictum, sed scriptum aliquod, quo cruentae, et sanguinolentae quaedam Gothorum et Sarmatarum, vel fictae et imaginariae Romanorum de profligatis a se Gothis et Sarmatis victoriae proponebantur?

[Col. 0884D] Caeterum cum ironia sit, tanti haud dubie non est momenti scire quid auctor noster ea significare voluerit, quam haec duo illius de eodem martyre verba, legitime coctus. Varia autem tormentorum genera recenset, quibus sanctissimus hic martyr discruciatus est. In judicium enimvero productus, primumque extortus, id est, de hoc facto, quod tamen non negabat, quaestionem magnis cruciatibus habuit. Sic quippe infra Cecilius dixit: Extorti parentes, et mariti, ut filias, ut conjuges, ut opes suas proderent. Seneca vero (Senec. epist. 66): Per longam nervorum contradictionem extortos minutatim. Secundo martyr legitime coctus dicitur, hoc est, inquit gallicus hujus libri interpres, craticulae impositus, quod alii rejiciunt. Sed [Col. 0885A] Prudentius (Prudent., hymn. de S. Laurent, vers. 409, et seqq.) de divo Laurentio craticulae imposito haec cecinit:

Praefectus inverti jubet:
Tunc ille: Coctum est, devora,
Et experimentum cape
Sit crudum an assum suavius.
Verum dici tamen potest non omne quod coctum est, craticulae fuisse impositum. Aliqui vero existimant haec verba, legitime coctus, idem sonare ac secundum latas ab Imperatoribus leges coctus, id est, combustus. Et certe adverbium legitime apud jurisconsultos significat id, quod ratione legum observatur, vel ordinarie fit. Eo enim sensu dicuntur legitimi gladiatores et feriae legitimae. Verum quia hic martyr initio persecutionis a Diocletiano excitatae necatus [Col. 0885B] fuisse traditur, probandum utique erat datam tunc esse legem, qua christiani lento igne cremarentur. Noster siquidem Cecilius (Cecil. cap. 21), hanc a Galerio postea latam memorat. Quis autem antea potuit praefato sensu recte scribere martyrem data a solo tantum quodam judice sententia coctum legitime? Quamobrem quidam legendum suspicantur lentissime, sed contra manuscripti codicis fidem. Donec igitur alius emendatior inveniatur, expende, quaeso, an una, et quae ex his duabus interpretationibus tibi magis arrideat. Quidquid autem pronuntietur, Cecilius haec longe clarius de illo invictissimo martyre dixit: Cum admirabili patientia postremo exustus est.

Quis porro fuerit illustrissimus ille christianus [Col. 0885C] athleta si roges, tibi respondebimus nihil de eo certius suppetere, quam quod ex Cecilio nostro et Eusebio retulimus. At Eusebius diserte asserit hunc virum fuisse saecularium honorum praerogativa in primis conspicuum. Sed ibi a doctissimo Baluzio erroris arguitur. Cur ergo? Quia tunc, inquit Baluzius, Nicomediae commorabatur Firmianus Lactantius, hujus libri, de quo agimus, auctor. Martyris igitur nomen ignorare non poterat. At reipublicae christianae intererat, ut illud omnibus patefaceret, si tantis honorum praerogativis fuisset conspicuus. Sed paucis morabor te, vir eruditissime. Nobis, obsecro, edissere utrum Lactantio, quem nunc tibi hujus libri auctorem esse dabimus, minus fas fuerit hujus martyris nomen reticere ob saeculares dignitates, quam propter [Col. 0885D] tam insigne martyrium? Firmianus, inquis, Lactantius ignoravit illius nomen; quia homo erat obscurus. Sed illud, inquibo, ignorare non potuit; quia celeberrimus fuit martyr, qui in urbe, ubi imperatores, et ipse Lactantius, uti ais, degebant, tam gloriosa non ipsi soli, sed christianis omnibus, morte vitam finivit. Reipublicae ergo christianae multum intererat ut Lactantius invictissimi illius martyris, quamvis alias obscurissimi hominis, nomen caeteris omnibus tam christianis, quam gentilibus manifestum faceret; ut confunderentur hi, et illi, ad religionis suae defensionem magis accenderentur. At Eusebius forsitan et Cecilius ejus nomen praetermiserunt, quia tunc omnibus satis erat compertum.

[Col. 0886A] In antiquis autem martyrologiis, ab nono saeculo scriptis, hunc martyrem Johannis nomine appellatum legimus. Sed certa plane non est illorum fides, atque in eis citatur Rufinus (Rufin. lib. VIII Histor. Eccles. cap. 5) qui in sua Eusebianae historiae interpretatione nullius nomen indicavit. Nec certior est Papebrochii opinio, qui arbitratur hunc esse Georgium, celeberrimum martyrem. Quibusdam enimvero dumtaxat conjecturis illam confirmare nititur, quae aliis levioris videntur momenti, atque ad eam probandam minime sufficiunt. Satis est igitur ingenue fateri tam incognitum esse hujus martyris nomen, quam gloriosum fuit illius pro Christi fide certamen, et illustris victoria.



ARTICULUS II.

[Col. 0886B] De summa christianorum potestate in daemones, quos in sacrificiis, a Diocletiano factis, signo crucis Dominicae fugaverunt, ac utrum, et quomodo fas eis fuerit his ethnicorum sacrificiis interesse.

Maxima sane erat christianorum in daemones potestas, mirumque in eos exercebant imperium. Ab illis etenim solo crucis signo fugabantur. Nostrae autem admirationis dignum profecto tantae potestatis exemplum nobis Cecilius (Cecil. cap. 10) suppeditat. Cum Diocletianus, inquit, »in partibus Orientis, Nicomediae videlicet, immolabat pecudes, tum quidam ministrorum, scientes Dominum, cum assisterent immolanti, imposuerunt frontibus suis immortale signum; quo facto, fugatis daemonibus, sacra turbata [Col. 0886C] sunt. Trepidabant aruspices, nec solitas in extis notas videbant, et quasi non litassent, saepius immolabant. Verum identidem mactatae hostiae nihil ostendebant, donec magister ille aruspicum Tagis, seu suspicione, seu visu, ait idcirco non respondere sacra, quod rebus divinis profani homines interessent.« Alia vero in dissertatione ostendimus eadem a Lactantio in genuinis divinarum Institutionum libris memoriae mandari.

Quod autem aliqui argumentum inde erui posse putant, quo hic de Mortibus persecutorum liber eidem asseratur Lactantio, illud aliis non magni ponderis videbitur. Haec namque historia satis celebris, et ubique divulgata fuit: ut ab diversis ejusdem ac diversae aetatis scriptoribus memoriae traderetur. Deinde vero [Col. 0886D] Lactantius (Lactant. lib. IV Instit., cap. 27) non eodem plane modo eam descripsit, atque Cecilius. Neque etiam ille, quemadmodum hic auctor noster, dixit et saepius et frustra repetitas ab ethnicis sacerdotibus pecudum immolationes.

Denique longe obscurior videtur Cecilii quam Lactantii narratio. Enimvero hunc Cecilius loquitur in modum: Quidam ministrorum, scientes Dominum, cum assisterent. Sed quinam, obsecro te, sunt illi ministri, an Christi, vel Diocletiani, aut sacrificiorum? Totidem enim modis ambigua illa verba possunt utique explicari. At eam obscuritatem plane sustulit Lactantius, cum scripsit: Quidam ministrorum nostrorum. Forte tamen Cecilius in Lactantii textu legerat, [Col. 0887A] quod in duobus illius manuscriptis regiis antiquioribus scriptum est: Quidam ministrorum e cultoribus Dei, idque his verbis expressit, scientes Dominum. Sed quamquam res ita sit, numquid idcirco sic loqui debebat; ut vix ab ullo intelligi posset?

Verum alia inde suboritur difficultas: quomodo christiani, et quod gravius est, christianorum ministri, ausi fuerint ethnicorum sacrificiis interesse. Sed illius nodum his Tertullianus (Tertull. lib. de Idolol., cap. 16) solvit verbis, quae prius corrupta, sic ex manuscripto codice Agobardi a Rigaltio emendata sunt: »His (nuptiis) accommodantur sacrificia. Sim vocatus, nec adsacrificii (id est, sacrificio associati) sit titulus officii, et operae meae expunctio (hoc est, persolutio), quantum sibi libet. Utinam quantum [Col. 0887B] sibi quidem; nec videre possemus, quae facere nobis nefas est. Sed quoniam ita Malus circumdedit saeculum idololatria, licebit adesse in quibusdam, quae nos homini, non idolo officiosos habent. Plane ad sacerdotium, et sacrificium vocatus, non ibo; proprium enim idoli officium est: sed neque consilio, neque sumptu, aliave opera in ejusmodi fungar. Si propter sacrificium vocatus assistam, ero particeps idololatriae; si me alia causa conjungit sacrificanti, ero tantum spectator sacrificii.« Docet itaque Tertullianus optandum sane ut nullus christianus adsit gentilium sacrificiis, quae quidem umquam facere fas ipsi non erat. Sed quia christiani, cum gentilibus permixti, illos sua propter officia, aut servitutem ad deorum templa et sacrificia sequi cogebantur, tum iis adesse licebat, [Col. 0887C] si ad sacrificium minime vocati, debita quibusdam officia, non idolo, sed homini tantum, verbi gratia, domino suo persolverent. Tunc quippe non participes erant sacrificii, sed dumtaxat spectatores. Quamobrem alio ille in libro docet (Idem lib. de Spectac. cap. 9) nullam de locis esse praescriptionem: »Nam templa, inquit, ipsa sine periculo disciplinae adire servus potest, urgente causa simplici dumtaxat, quae non pertinet ad proprium ejus loci negotium, vel officium.« Verum haec procul dubio indulgentia videbatur urgentem propter necessitatem infirmioribus concessa, quam alii fortiores magno animo respuebant.

Christiani vero, qui Diocletianum diis suis sacrificantem comitabantur, hi imposuerunt frontibus suis immortale [Col. 0887D] crucis Christi signum. Lactantius quoque illud similiter appellat signum immortale (Lactant. lib. IV Inst., cap. 27) quo tanquam muro inexpugnabili christiani frontem suam muniebant. De antiquissimo autem christianorum more signum crucis frontibus imponendi, et de admirabili illius ad fugandos daemonas potentia, nos in alia nostra de genuinis Lactantii libris dissertatione disputavimus.

Illud porro crucis signum tam a Cecilio nostro, quam a Lactantio idcirco immortale vocatur; non solum quia daemonibus est inexpugnabile, et ab iis vinci numquam potuit, sed etiam quia, ut ait Lactantius, (lib. IV. Inst., cap. 26) saluti est omnibus, qui signum sanguinis, id est, crucis, qua sanguinem fudit, in sua [Col. 0888A] fronte conscripserint. Audisne cur ille crucis signum immortale vocet, et unde insuperabilem ejus virtutem repetat, ex ipso videlicet Christi sanguine, quem ei affixus, pro hominum salute effudit? Quis autem nisi heterodoxus homo, falsis sectae suae erroribus plane circumventus, negare potest sanam omnino et veram esse hanc doctrinam?



ARTICULUS III.

De crucis Dominicae signo, quod Constantino Magno apparuit, et cujus virtute insignem de Maxentio reportavit victoriam, ubi et de sacris imaginibus.

Crucis signum a Cecilio non modo immortale appellatur, sed etiam coeleste, cujus tanta est virtus; ut exercitus Constantini Magni eo armatus, insignem de [Col. 0888B] Maxentio tyranno victoriam mirandum in modum retulerit. Quale autem illud crucis signum, quomodo, et quo jubente, expressum fuerit, his paucis verbis exposuit Cecilius (Cecil. cap. 44): »Commonitus est in quiete Constantinus, ut coeleste signum Dei notaret in scutis, atque ita praelium committeret. Fecit ut jussus est, et transversa X littera summo capite circumflexo Christo in scutis notat.« It aquidem ille paulo, uti assolet, brevius et obscurius. Sed id Eusebius (Euseb. lib de Vita Constant., cap. 28 et 29, pag. 422) longe clarius huncque descripsit in modum: »Horis diei meridianis, inquit, sole in occasum vergente, crucis tropaeum ex luce conflatum , soli superpositum, [Col. 0888C] ipsis oculis se vidisse affirmavit, cum hujusmodi inscriptione, , Hoc vince; eo viso, et se ipsum, et milites, qui ipsum, nescio quo iter facientem, sequebantur, et qui spectatores fuerant, vehementer obstupefactos. Interim ipse, ut aiebat, addubitare coepit quidnam hoc spectrum sibi vellet. Cogitanti ipsi, et diu multumque apud se reputanti, nox tandem supervenit. Tum vero Christus Dei dormienti apparuit cum signo illo, quod in coelo ostensum fuerat, praecepitque ut militari signo, ad similitudinem ejus, quod in coelo vidisset, fabricato, eo tamquam salutari praesidio in praeliis uteretur.« Ibi autem Eusebius certo palamque asseverat se id ex ipsomet accepisse Constantino: qui quidem ne quis de facto tam mirabili signo dubitaret, sacramenti religione confirmavit. [Col. 0888D] Post Eusebium vero haec eadem rursus a Socrate et Sozomeno litteris consignata legimus.

Nec movere quemquam debet, quod Cecilius dicat crucis signum Constantino semel in quiete, Eusebius vero bis, ipsique primum vigilanti, ac militibus, sole lucente, ac postea illi soli dormienti nocte divinitus ostensum. Auctor etenim noster, qui sermonis, uti diximus, brevitatem passim ubique sectabatur, satis esse putavit unam dumtaxat retulisse Constantini visionem, quae ei adhuc ancipiti omnem prorsus scrupulum et dubitationem sustulit.

Pari profecto breviloquentia, sed tanta obscuritate Cecilius depinxit illud crucis signum, ut in verbis ejus explicandis tot sint fere sensus, quot capita. [Col. 0889A] Nec desunt etiam, qui corruptum illius textum suspicantur. At huic tenebricoso loco lucem forsitan aliquam affert jam laudatus a nobis Eusebius (Euseb. lib. I de Vita. Constant., cap. 31), qui illud signum quomodo a Constantino effingi jussum est, sic descripsit: Hasta, inquit, longior, auro contexta, transversam, instar crucis, antennam habebat. In ipsa autem hastae summitate corona gemmis et auro contexta, posita erat, in qua nomen Christi duabus tantum primis ejus litteris graecis, videlicet et designabatur, , inquit Eusebius, , littera maxime in medio decussata. Purpureum autem velum auro gemmisque fulgens, antennae affixum dependebat, atque ad ipsius summitatem, et sub ipso crucis signo erat aurea Constantini [Col. 0889B] et liberorum ejus effigies, pectore tenus depicta. At ibi Eusebius non modo crucem describit a Constantino visam, sed ornamenta etiam aurea et gemmea, quibus ab eo deinceps decorata fuit. Narrat enim nihil ipsi primum apparuisse, nisi signum crucis in coelo ex luce conflatum. Caetera vero posthaec ab illo adjecta sunt, excepto haud dubie Christi monogrammate, sive duabus primis litteris graecis, quibus totum nomen ejus significatur. Cecilius autem has duas nominis Christi priores litteras inter se connexas designare videtur his verbis: Transversa X littera summo capite illius circumflexo. Sed ibi littera P, quae secunda est nominis Christi, a librario fortassis omissa est; quia graecam majusculam esse nesciebat, et priorem putabat esse latinam. Crucis porro signum [Col. 0889C] cum nominis Christi monogrammate tale Cecilius designavit, quale in nummis, aliisque monumentis antiquissimis saepissime repraesentatur.

Quis itaque animo adeo patienti esse potest, ut ullo absque motu heterodoxorum quorumdam hominum ferat pervicacem audaciam, qui cum hanc crucis Christi, aliasque omnes sacras imagines proscribant, ac detestentur, temere asserunt illo signo nullam crucis effigiem, sed solum Christi nomen fuisse repraesentatum? Quid enim magis temerarium et falsum fingi poterat? Quid evidentius et certius testimonio Eusebii, qui quidem quale esset illud signum suismet oculis viderat: . Atqui ipse expresse affirmat illud esse , crucis tropaeum, et , [Col. 0889D] signum. At non crux, inquiunt, sed Christus mundi Salvator est. Quid inde? Numquid idcirco contra Eusebii et aliorum omnium auctoritatem confici potest illud, quo de agimus, non fuisse revera crucis Christi signum, ejusque effigiem?

Multo sane minus ferri debet vix sane credibilis Tollii impudentia, qui ausus est palam asseverare hanc ostensae Constantino crucis Christi imaginem esse stratagema, ad militares veterum Imperatorum fraudes referendum. Sed impudentissimus ille homo a sodali suo Baudrio recte castigatur. Qua enimvero putas ratione id ab eodem Tollio ibi probatum? Nulla penitus. Et certe quid afferre poterat contra illud crucis signum, quod non solus Constantinus, sed omnes [Col. 0890A] etiam, qui illum comitabantur milites tam perspicue viderunt; ut, eo viso, vehementer, sicut ait Eusebius (Euseb., ibid., cap. 28), obstupefacti fuerint? Sed de eo adhuc postea.

At dubium profecto tibi videbitur an quidam Tollii sodales ipsius non vicerint temeritatem. Non hoc enim factum ille penitus negare ausus est, sed absurdissime interpretatur. Alii vero ut illud aut falsum, aut saltem incertum esse ostendant, nobis objiciunt nullam ab Eusebio hujus signi in Ecclesiastica historia sua fieri mentionem. Sed quid, amabo te, ea argumentatione magis futile, magisque imbecillum? Nonne ad asserendam rei alicujus veritatem sufficit, ut testis omni fide dignus semel atque asseveranter affirmet nihil esse ea certius et verius? Numquid illius [Col. 0890B] in uno libro silentium disertae et expressae ejus in alia commentatione assertioni praeferendum est?

At quis opus erat, inquiunt, ut Constantinus jurejurando firmaret se vidisse crucis Dominicae signum, si tam mirabilis prodigii innumerabiles propemodum fuerint spectatores? Sed quandonam, quaeso, juravit hoc jusjurandum? Num praesentibus iisdem militibus? Minime quidem: sed longo, ait Eusebius, post tempore, atque idcirco coram aliis quibusdam, qui hoc signum coeleste non viderant, aut certe dubitabant utrum vera Constantinus narraret.

Instat tamen recentior quidam heterodoxus signum illud naturale fuisse phaenomenum, quod Constantinum, Astrologiae scientia parum haud dubie imbutum, ita in sui rapuit admirationem, ut divinum falso existimaverit. [Col. 0890C] Numquid omnes etiam milites, atque alii etiam, qui tanto numero eum comitabantur, eadem ignoratione decepti sunt? Numquid etiam naturalis fuit horum verborum , hoc vince, et primarum nominis Christi litterarum inscriptio, aut ea fortuito casu accidit? Nemini certe sani capitis homini id umquam veniet in mentem. Atqui Eusebius, quidquid scriptor ille frustra reclamet, palam diserteque asserit visa lectaque fuisse a Constantino Magno et haec verba, et illas quoque litteras. Quis autem Eusebio, tunc viventi, potius quam temerario nostri temporis scriptori, nulla auctoritate fulto, fidem non habeat?

Non amplius itaque hic vel alii audiendi sunt, qui nobis adhuc perperam objectant hanc historiam paulo [Col. 0890D] aliter a Sozomeno, Philostorgio, ac quibusdam aliis recentioribus, quam ab Eusebio nostroque Cecilio describi. Quis namque nescit facta quaedam et eventa a nonnullis scriptoribus fusius enarrari, ab aliis vero brevius? Numquid ergo ullus ea idcirco falsitatis arguere umquam audebit? Ad haec vero citati Scriptores nullibi negant visum a Constantino Magno Dominicae crucis signum: immo vero illud potius stabiliunt et confirmant.

Denique nonnulli gratis fingunt Christi nomen in eo admirabili signo repraesentatum non fuisse. Nam hi non modo vetustissimorum Scriptorum, sed sociorum etiam suorum mox citatorum testimonio revincuntur. Sed quid mirum si homines errore ducti sibi [Col. 0891A] invicem contradicant? Alios quoque nihil juvat dixisse signum illud antea in militaribus praefixum fuisse signis, ac vexillis. Quamvis enim hoc ab eis meridiana luce clarius demonstraretur, non inde tamen umquam conficietur nec a Constantino, nec ab ejus exercitu visum revera fuisse crucis Christi tropaeum, conflatum luce, ac soli superpositum.

Sed pudet his futilibus heterodoxorum hominum, omnes sacras crucis Christi, aliasque imagines quoquo tandem modo evertere conantium, confutandis argutiis immorari. At quantovis insano furore in eas abripiantur, neque hi neque ullus alius mentis suae compos, umquam negabit, illud verum esse, quod subjungit Eusebius (l. I de Vita Constant., c. 31): Hoc quidem salutari signo, , tamquam munimento adversus oppositas quorumvis hostium copias [Col. 0891B] imperator, Constantinus, semper est usus, aliaque ad ejus similitudinem expressa signa cunctis exercitibus praeferri voluit. Palam itaque Eusebius declarat signum crucis Christi salutare cunctis esse, illudque a christianis omnibus magno in honore et pro munimento habitum. Quis autem fidem illi derogabit ea enarranti, quae publice agebantur, et quorum ipse oculatus testis erat? quamobrem hujus salutiferi signi osoribus et inimicis objicere possumus, quod olim Prudentius gentili Symmacho dixerat:

Agnoscas Regina (id est Roma) libens mea signa necesse est,
In quibus effigies crucis, aut gemmata refulget,
Aut longis solido ex auro praefertur in hastis.
Hoc signo invictus, transmissis Alpibus, ultor,
Servitium solvit miserabile Constantinus.
[Col. 0891C] (Prudent., lib. II contra Symmach., §18 et 19.)

Urgent tamen Iconomachi, ac contra aliarum sacrarum imaginum usum rursus objectant nullum prorsus, teste Cecilio nostro (Cecil. cap. 12), in Nicomediensi Ecclesia ab ethnicis, dum eam subverterent, inventum Dei simulacrum, tametsi illud diligentisme quaesierint. Sed in animis gentilium ea falsa, ut alibi animadvertimus, insederat opinio caput asini a christianis revera adorari. Quid ergo mirum, si ethnici Deum christianorum Onochoitem, sicuti a Tertulliano dictum annotavimus, in ea Ecclesia sedulo quaesitum, non invenerint? Deinde vero tametsi christiani tunc nullam Dei, ut pote invisibilis, imaginem habuerint, numquid inde recte colligitur, rejectas ab [Col. 0891D] eis omnes alias Christi caeterorumque, qui vitam sanctissimam egerant, sacras imagines? At certe a nobis jam satis perspicue demonstratum est christianos retinuisse crucis Christi effigiem, quam pio sane cultu prosequentes castris suis praeviam perferre consueverant. De sacrarum porro imaginum religioso cultu in superioribus nostris dissertationibus disputavimus.



ARTICULUS IV.

De templis antiquorum christianorum, eorumque bonis et possessionibus, de operum bonorum meritis, et utrum Cecilius aliquid de Christi millenario in terris regno tradiderit.

Certo sane certius est magna amplaque ante Diocletiani [Col. 0892A] imperium constructa fuisse a christianis templa. Paulo enim ante vidimus, quod postea clarius explicabitur, editissimum non solum a Cecilio nostro; sed etiam a Lactantio (Lactant. lib. IV Inst. cap. 27) memorari Nicomediense templum, quod initio persecutionis, ab eodem Diocletiano commotae, solo adaequatum est. Testatum vero Eusebius (Euseb. lib. VIII histor. Eccles. cap. 1), facit neminem esse, qui possit cumulate describere innumerabilem hominum tunc quotidie ad fidem Christi confugientium turbam, magnumque ecclesiarum in singulis urbibus numerum, ac frequentissimos populorum in eas concursus.

Neque sua tantummodo christianis erant templa, sive ecclesiae, sed alia quoque bona et possessiones, quae ad eorum corpus, sive civilem ipsorum communitatem [Col. 0892B] ac societatem pertinebant. In Licinii namque et Constantini Magni edicto, quod auctor noster (Cecil. cap. 47) integrum retulit, haec leguntur: »Et quoniam iidem christiani non in ea loca tantum, ad quae convenire consueverunt, sed alia etiam habuisse noscuntur, ad jus corporis eorum, id est, Ecclesiarum, non hominum singulorum pertinentia, ea omnia lege, qua superius, comprehendimus, citra ullam prorsus ambiguitatem, vel controversiam usque iisdem christianis, id est, corpori et conventiculis eorum reddi jubebis.« Eusebius vero (Euseb. lib. VII histor. Eccles. cap. 30), narrat Aurelianum imperatorem, a christianis interpellatum, jussisse, ut Paulus Samosatenus haereticus pelleretur domo Ecclesiae , et haec domus iis traderetur, [Col. 0892C] quibus Italici christianae religionis antistites, et Romanus episcopus scriberent. Alibi autem memoriae prodidit (Idem, lib. II de Vita Constant., cap. 39). Constantinum Magnum praecepisse similiter, ut omnia quae ad Ecclesias recte visa fuerint pertinere, sive domus, sive possessiones, sive agri, sive horti, sive quaecumque alia, nullo tamen jure, quod ad dominium pertinebat, imminuto, restituerentur.

Operae praeterea pretium est illa hic animadvertere, quae de bonorum operum meritis a Cecilio nostro tradita legimus. De Donato enim aliisque Christi confessoribus, qui pro tuenda illius fide varios cruciatus mira invictaque patientia pertulerant haec ille (Cecil. cap. 1) scribit: Gloriosa confessione sempiternam coronam pro fidei suae meritis quaesierunt. Vides sane [Col. 0892D] quam diserte fidei meritum praedicet, asseratque eo sempiternam coronam comparari. Sed Columbus respondet verbum mereri saepe accipi pro nancisci, adipisci, et sortiri, ita ut eventum potius quam jus, et dignitatem, vel eventum etiam, non solum jus et dignitatem significet. Esto sane, hoc verbum aliquando eo sensu a bonis auctoribus accipiatur. Non de iis quaeritur, sed quo sensu Cecilius illud adhibuerit. At certe ab eo non sumitur pro fidei eventu. Quo enim sensu vir sana mente praeditus dicere potuit confessores Christi pro fidei suae non jure et merito, sed eventu coronam sempiternam quaesierunt? Numquid id solo casu fortuitoque eventu accidit? Ad haec vero quamquam Columbo daremus meritum ibi significare eventum, [Col. 0893A] quid inde proficiet? Quisnam esse potuit ille fidei eventus, nisi ipsummet illius meritum, quo confessores Christi sempiternam coronam quaesierunt? Magis ergo laudanda Baudrii, etsi ejusdem, atque Columbus, sectae scriptoris sincera confessio, qua ingenue declarat haec Cecilii nostri aliaque aliquot veterum Ecclesiae Patrum verba de bonorum operum mercede et meritis esse intelligenda.

Neque porro ibi tantum id asseruit Cecilius, sed alibi postquam varia retulit tormenta, quae idem Donatus pro asserta Christi fide perpessus fuerat: Corona integra tibi, inquit (Idem, cap. 16) pro virtutibus et meritis in regno Dei reservatur. Nonne ibi Cecilius apertissime causam rationemque profert, nempe virtutes et merita, propter quae corona illi in regno [Col. 0893B] Dei reservabatur? Sana igitur et orthodoxa de bonorum operum meritis doctrina clarius asseri explicarique non poterat. Citatus autem Baudrius nobis hic promiserat se eam in singulari dissertatione enodaturum, sed morte praeventus promissis non stetit. Nos autem in superioribus nostris dissertationibus, pro ut se se dedit occasio, illam pro virili parte nostra exposuimus.

Denique observabimus quosdam opinari ab auctore nostro designari millenarium Christi regnum, ubi ait (Cecil. cap. 2) in fine mundi fore initium Christi sanctum et sempiternum, cum descendere coeperit. Sed e contrario aliis multo potiori jure videtur his verbis illud idem millenarium Christi in terris regnum destrui evertique funditus. Millenarium quippe sempiternum [Col. 0893C] esse non potest. At si haec vera sit Cecilii opinio, is profecto Lactantius esse non potest, qui totis viribus falsum illud Christi regnum, ut alibi vidimus, asserere frustra conatus est. Scimus quidem mutilum et hiantem esse hunc Cecilii locum: sed vacua ibi spatia brevissima sunt, nulloque modo videntur potuisse quidquam comprehendere, quo illud millenarium Christi regnum denotetur.



CAPUT VI.

De primis ecclesiae christianae persecutoribus eorumque interitu.



ARTICULUS PRIMUS.

Quam recte Cecilius asserat primam in christianos persecutionem a Nerone Augusto fuisse excitatam; quam inepte a Tollio mendacii propterea accusetur, quod [Col. 0893D] hujus persecutionis causam in Petri apostoli praedicationem refundat, asseratque Neronis corpus caruisse sepultura; quo jure Cecilius eos delirationis arguat, qui eumdem Neronem Antichristi praecursorem fore finxerunt.

Primum Cecilius (Cecilii cap. 2) ante omnes Ecclesiae christianae persecutores locum Neroni assignavit: Primus omnium, inquit ille, persecutus est Dei servos. At nonne antea, uti aliqui post Augustinum (August. lib. XVIII de Civit. cap. 52) observant, Stephano a Judaeis occiso, facta est persecutio magna, sicut in Actis Apostolorum legitur (Act. cap. VIII, 1), in Ecclesia, quae erat Hierosolymis? Nonne ante Neronem [Col. 0894A] Herodes Jacobum fratrem Joannis occidit gladio, et Petrum misit in carcerem? (Ibid. XII, 1 et seq.) Nonne etiam christiani cum Judaeis a Claudio imperatore Roma expulsi sunt? Recte quidem. Sed nos quoque ibidem Augustinus admonet christianos scriptores, qui decem Ecclesiae persecutiones computare consueverant, primam ab Neronis tempore ordiri. Nec mirum sane. Nam illae persecutiones, Neronianam antegressae, non fuerunt generales, sed in Judaea tantum commotae, aut pauci quidem earum aestu abrepti sunt.

Communem itaque Cecilius noster illorum sequitur opinionem, qui generalium persecutionum initium a Nerone repetebant. Quod quidem cum nemini incompertum esse queat, Tertullianum (Tertullian. [Col. 0894B] Apologet., cap. 5) dumtaxat, et qui verba ejus retulit, Eusebium (Euseb. lib. II Histor. Eccles., c. 25) nunc citabimus. Ipsosmet autem gentiles his Africanus ille scriptor compellat verbis: »Consulite commentarios vestros, illic reperietis primum Neronem in hanc sectam, tum maxime Romae orientem, Caesariano gladio ferocisse, sad tali dedicatore damnationis nostrae etiam gloriamur.« Alio quoque in libro (Tertullian. Scorpiac., cap. 15), ubi et Stephani et Jacobi caedem memorat, ibidem continuo addidit: »Vitas Caesarum legimus: orientem fidem Romae primus Nero cruentavit.« At utroque in loco gentiles mittit ad Scriptorum suorum commentarios, videlicet Cornelii Taciti libros, quemadmodum multis visum est. Cur non, ut suo loco vidimus, nec minori profecto [Col. 0894C] jure, ad vitas Caesarum a Suetonio conscriptas, aut acta publica? In his autem sive aliis gentilium libris Tertullianus traditum esse asserit Neronem in christianos gladio Caesariano, primum ferocisse, omnium videlicet imperatorum Romanorum, qui in christianos Caesariano gladio saevierunt. Nihil autem prohibet, quominus dicamus ita intelligendum esse Cecilium, qui hoc in libro de funestis, sicut diximus, persecutorum mortibus disputat. Nonnulli etiam opinati sunt Neronis persecutionem ideo primam dici; quia prior post Ecclesiam Romae, aliisque in mundi partibus constitutam excitata est. Sed altera explicatio, si ab hac penitus discrepet, ad auctoris nostri mentem et scopum propius accedere videtur.

Nero itaque tum in christianos bacchari coepit, [Col. 0894D] cum animadvertisset Petri, inquit Cecilius (Cecil., cap. 2), praedicatione magnam hominum multitudinem quotidie a cultu idolorum ad christianam transire religionem. Verum Tollius ibi Cecilium et falsitatis et malae fidei audacter accusat. Sed bona, quaeso, verba, mi Tolli. Nonne Cecilius in libri sui fine (c. 52) palam profitetur se in illo omnia scripsisse secundum scientium fidem? At tempora, inquis, non congruunt, atque a Nerone idcirco excitata est haec persecutio; ut incensae urbis invidia in christianos derivaretur. Sed dic, quaeso, iterum, mi Tolli, cur tempora non congruunt? Satis, nisi fallimur, probatum a nobis fuit Petrum Neronis jussu Romae cruci affixum. Quam autem ob causam, nisi [Col. 0895A] quia hic apostolorum princeps et praedicationibus et miraculis multos ad Christi religionem adduxit? Nonne in Eusebii libris (Euseb. lib. II Histor. Eccles. cap. 25; et Chron. ad ann. 69), ac Chronico, et ab aliis scriptoribus Petri caedes, et Neronianae persecutionis initium conjunguntur.

At Cornelius Tacitus (Tacit. lib. XV Annal.), ac postea Sulpitius Severus (Sulp. Sever. lib. II sacr. Histor. post med.) diserte, inquiet aliquis, asserunt Neronem ut rumorem Urbis a se incensae aboleret, subdidisse reos, et quaesitissimis poenis adfecisse, quos per flagitia invisos, ita gentilis Tacitus loquitur, vulgus christianos appellat. Sed cur, oro te, christiani vulgo ethnicorum invisi erant, nisi suam ob religionem, quam ab apostolo Petro, Romae praedicante, [Col. 0895B] acceperant? Deinde vero, numquid sola chritsianos persequendi causa Neroni fuit, ut in eos incensae Urbis crimen transferret? Quin immo Suetonius (Sueton. in Vita Neron., § 16) in vita Neronis primum narrat excarnificatos suppliciis christianos, quod ethnici putarent illos genus esse hominum superstitionis novae et maleficae. Longe vero postea describit quomodo Roma Neronis jussu incensa fuerit. At nulla secundo hoc in loco aut christianorum, aut invidiae primum in eos propter illud incendium derivatae fit mentio. Quid vero, si Cecilius Suetonium secutus, animum ad Taciti verba non adverterit? Nemo sane idcirco illum malae fidei jure merito insimulabit. Quid porro, quod ipsemet Tacitus ibidem adjecit: »Indicio eorum multitudo ingens, haud [Col. 0895C] perinde in crimine incendii, quam odio humani generis convicti sunt?« Magis ergo odio generis humani, quam incendii crimine eos excruciatos fuisse declarat. Ubi ergo mala fides, ubi error Cecilii, qui quos sequeretur habuit auctores, et quem alii postea secuti sunt?

Verum non ibi tantum Tollius Cecilium malae fidei, et erroris, sed alibi adhuc illum et alios veteres christianos scriptores corripit, tamquam splendide, ita ille ait, mentiri solitos. Ferri posset, si aliquos, ut pote infirmitati humanae obnoxios, erroris alicujus redargueret. At quis patienter audiat tot tantosque viros nulla allata ratione accusari splendidi mendacii, quo publicis in scriptis aliquid contra conscientiam et persuasionem suam asseruerint? Ast ut alios, [Col. 0895D] de quibus hic non agitur, missos faciamus, ubinam est illud splendidum Cecilii mendacium? Respondet Tollius ibi deprehendi, ubi ille de poenis a Nerone ob iniquissimam populi christiani vexationem Deo justissimo datis scripsit: »Dejectus fastigio imperii, ac devolutus a summo tyrannus impotens.« Et paulo ante: »Execrabilis et nocens,« quo ultimo adjectivo alibi nefarium, crudelem et impium significat, nusquam repente comparuit; ut ne sepulturae quidem locus in terra tam malae bestiae inveniretur. Numquid ergo haec non ab alio homine, quam impudenter mentiente, dici potuerunt? Nonne postquam Nero violentas manus sibi intulit, varii de morte ejus sparsi sunt rumores? Nonne plures fictam ejus mortem, [Col. 0896A] et eum adhuc postea vixisse crediderunt? Certe id a Cornelio Tacito (Tacit. lib. II Hist. post init.) litteris mandatum legimus: »Sub idem tempus, Galba post Neronem imperante, Achaia atque Asia falso exterritae, velut Nero adventaret, vario super exitu ejus rumore, eoque pluribus vivere eum fingentibus credentibusque.« Tum subjecit libertinum quemdam, Neroni similem, venditasse se verum esse Neronem. Suetonius vero: »Cum post viginti, inquit, annos, adolescente me, extitisset conditionis incertae, qui se Neronem esse jactaret, tam favorabile nomen ejus apud Parthos fuit; ut vehementer adjutus, et vix redditus sit« (Sueton. in fin. vitae Neron.). Ex utroque autem illo Taciti et Suetonii loco colligit Casaubonus tres fuisse falsos Nerones. Huc accedit, quod [Col. 0896B] Augustinus et Sulpicius Severus, infra citandi, memoriae prodiderunt plures existimasse Neronem non reapse occisum, sed reservatum; ut in hunc mundum sub ejus finem revertatur.

Urgebis Suetonium et alios tam aperte ac certo affirmavisse Neronem sibi necem conscivisse, ac postea funeratum; ut id a nemine sanae mentis homine in dubium possit revocari. Esto sane. At non inde Cecilium, aut alios malae fidei aut splendidi mendacii accusare poteris, sed erroris tantum, quo incauti falsis aut rumoribus, aut aliorum, quemadmodum Sibyllae, ab eodem Cecilio nostro laudatae, testimoniis decepti sint.

Post haec enim sic ille (Cecil. cap. 2) sermonem suum prosequitur: »Unde illum quidam deliri« (ms. [Col. 0896C] codex deleri, sed ultima littera e inquinata et correcta videtur), »credunt esse translatum, ac vivum reservatum, Sibylla dicente matricidam profugum a finibus esse venturum; ut quia primus persecutus est, idem etiam novissimus persequatur, et Antichristi praecedat adventum.« Nec pauci quidem, si Hieronymo (Hieron. Comment. in Daniel. cap. XI, 27), paulo tamen aliter, quam Cecilius noster, loquenti credimus; sed: »Multi nostrorum, inquit, putant ob saevitiae et turpitudinis magnitudinem Domitianum Neronem Antichristum fore.« Augustinus vero: Nonnulli ipsum Neronem resurrecturum, et futurum Antichristum suspicantur. Alii vero nec occisum putant, et vivum occultari, in vigore ipsius aetatis, in qua fuit, cum crederetur extinctus, donec suo tempore [Col. 0896D] reveletur, et restituatur in regnum. Sed multum mihi mira est tanta praesumptio.« (August. lib. XX de Civit. cap. 19.)

Quamvis autem haec opinio ita ab Augustino explodatur, Sulpicius tamen Severus testificatur Martinum, episcopum Turonensem, animo eam imbibisse. Cum enim tam ab ipsomet Sulpicio, quam ab aliis ejus discipulis de fine mundi interrogaretur, respondebat, ut ait idem Sulpicius (Sulpic. lib. II Dialog. cap. ult.), »Neronem et antichristum prius esse venturos, Neronem in occidentali plaga, regibus subactis decem, imperaturum, persecutionem autem ab eo habemus exercendam, ut idola gentium coli cogat . . . ipsum denique Neronem ab Antichristo esse perimendum.« [Col. 0897A] Rursum vero idem Sulpicius alibi (lib. II sacr. Hist. de Christo) scripsit opinione multorum Neronem fore Antichristum. Tum deinde quibusdam interjectis: »Incertum, inquit, an ipse Nero sibi mortem consciverit. Certe corpus illius interemptum. Unde creditur, etiam si se gladio ipse transfixerit, curato vulnere ejus, servatus, secundum illud, quod de eo scriptum est: Et plaga mortis ejus curata est, sub saeculi fine mittendus; ut mysterium iniquitatis exerceat.« Eamdem in rem Cuperus (Cuper. in cit. Cecil. loc.) retulit plures Commodiani versus, ex ejus libro, quem rarum putat, transcriptos: sed is liber in ultimo bibliothecae Patrum, Lugduni editae, tomo iterum excusus est.

Porro autem Cecilius monitos nos esse voluit antiquos [Col. 0897B] illos scriptores in hanc falsam abiisse opinionem: Sibylla, uti jam annotavimus, dicente matricidam profugum a finibus esse venturum. At inter editos Sibyllarum versus, hos legimus:


, ,
, .
Matris et occisor quaedam de finibus orbis
Vir fugiens veniet, spirans immane fremensque
Omnes qui terras vastabit, et omnia vincet.
(Sibyll. Orac. lib. V, vers. 364 et seqq.)

Et alio in libro:

. . . . .
,
.
   Ut quando redibit
[Col. 0897C] Extremo caesor matris fugitivus ab orbe,
Omnibus has (opes) donans, Asiam locupletet abunde.
Verum haec opinio non minus gravi censoriae severitatis nota ab Cecilio nostro, quam ab Augustino inuritur. Non eam enim tantummodo auctor noster refellit, sed illius etiam fautores, uti diximus, deliros appellat. Fatetur tamen hos scriptores ideo tam falsae opinioni subscripsisse; quia eam Sibyllae auctoritate fultam arbitrabantur. Cecilius itaque persuasum habuit non minus Sibyllam hac in re quam ejus asseclas delirasse.

At rogabit fortasse aliquis utrum is ipse sit Lactantius, qui plurimis, ut suo loco vidimus, Sibyllarum versibus ea confirmat, quae in mundi fine credidit esse haud dubitanter ventura. Numquid enim tanti fecisset illarum auctoritatem, si eas delirasse [Col. 0897D] putasset, qui ipsarum non plane obscuris de Nerone testimoniis utuntur? Sed supra ostendimus carmina Sibyllarum ideo a Lactantio contra ethnicos citari; quia persuasum illis erat ea divinae utique esse auctoritatis. Utrum tamen verus Lactantius hoc ad hominem, ut aiunt, argumentum ea delirationis accusatione penitus infirmare umquam voluerit, aliorum esto judicium.



ARTICULUS II.

De Domitiano, secundo Ecclesiae persecutore, ejusque interitu, atque eversis imaginibus et honorum titulis.

Transit Cecilius (Cecil. cap. 3) a prima Ecclesiae [Col. 0898A] christianae persecutione ad secundam, quae a Domitiano commota est. Sed in tota hac narratione ne semel quidem illum, ut supra animadvertimus, proprio suo nomine appellavit. Primo autem narrat illum exortum esse, interjectis aliquot, id est, viginti post Neronem annis, illumque eodem Nerone non minorem fuisse tyrannum. Tertullianus vero (Tertul. Apologet. cap. 5) postquam de Nerone, uti superius annotatum est, verba fecit, haec citata ab Eusebio (Euseb. lib. III Histor. Eccles., cap. 20), et graece reddita, confestim adjecit verba: »Tentaverat et Domitianus, portio Neronis, de crudelitate.« Et alio in libro (Tertull. lib. de Pallio, cap. 4): »Tacendum impuriorem Physione, et molliorem Sardanapalo Caesarem designare, et quidem Subneronem. Quin etiam [Col. 0898B] idem Domitianus, teste adhuc Eusebio (Euseb. ibid. cap. 17), jactitabat se ipsum Neronianae impietatis, bellique et odii adversus Deum fuisse successorem. Petilianus autem apud Augustinum (August. lib. II contr. Lit. Petil., tom. IX) vocat illum Neronis maximam partem. Nec christiani tantum Scriptores, sed poetae etiam ethnici illum Neronem alterum nuncuparunt. Audi, quaeso, Juvenalem (Satir. 5, vs. 37 et seqq.):

Cum jam semianimum laceraret Flavius orbem
Ultimus, et calvo serviret Roma Neroni.
Hunc secutus est Ausonius his versibus:

Et Titus imperii felix brevitate, secutus
Frater, quem calvum dixit sua Roma Neronem.
Crudelis tamen ille imperator, pergit Cecilius (Cecil. [Col. 0898C] cap. 3), quam diutissime, tutusque regnavit, donec impias manus adversus Dominum tenderet. Qua autem ratione, inquies, regnasse diutissime dicitur, qui annis tantum quindecim, ut ait Eusebius (Euseb. lib. III Histor. Eccles. cap. 20), et aliquot, sicut aliqui putant, insuper mensibus imperavit? Num quia superioribus aliis imperatoribus, si Augustum, Tiberiumque excipias, et diutius regnavit, et securius? An vero quia saevissimi tyranni imperium, per annos quindecim exactum, longissimum est? Quanti ponderis sint hae rationes, aut utrum Cecilius erraverit, doceas, velim, et pronunties.

Ast ubi intolerandus ille tyrannus instinctu daemonum ad vexandos christianos animum sub vitae finem appulit, tunc, inquit Auctor noster (Cecil. ibid.), traditus [Col. 0898D] in manus inimicorum, luit poenas. Nam quarto decimo, ait Hieronymus (Hieronym. Catal. Script. Eccles. § 9), imperii sui anno, secundam post Neronem Domitianus ille persecutionem movit, quemadmodum ab Eusebiani Chronici (Euseb. Chron. ad ann. Christ. 95) auctore id confirmatur. Ipsemet autem Eusebius (Euseb. lib. III Histor. Eccles., cap. 17) scribit illum post multa crudelitatis suae specimina, ad extremum secundam concitavisse adversus christianos persecutionem. Multorum etiam opinio est illam his designari Juvenalis versibus, Satir. IV, vs. ult.:

Sed periit postquam cerdonibus esse timendus
Coeperat, hoc nocuit Lamiarum caede madenti.
Arbitrantur enim cerdonum nomine ibi christianos, [Col. 0899A] tamquam tenuis fortunae, et infimae plebis homines, a satirico poeta notari. Scimus quidem hanc persecutionem Scriptoribus nonnullis antea excitatam videri: sed eorum argumentum tam levis, quam ea, quae retulimus, gravis sunt momenti.

Deo autem scelerum ejus vindici debitas nefandus iste tyrannus solvit poenas, cum domi, sicut ait Cecilius, interfectus fuit. Etenim haec ipsa Suetonii (Sueton. in Vita Domit., § 16) de illius morte verba legimus; Summotis omnibus, in cubiculum se recepit, atque ibi occisus est. Quomodo autem, et a quibus necatus fuerit, si scire aveas, ab ipso postea narrante, discere haud difficiliter poteris. Ita enim ille prosequitur. »Stephanus Domitillae procurator . . . sinisteriore brachio, velut aegro, lanis fasciisque per aliquot dies ad avertendam suspicionem obvoluto, ad [Col. 0899B] ipsam horam dolum interjecit, professusque conspirationis indicium, et ob hoc admissus, legenti traditum a se libellum, et attonito suffodit inguina. Saucium ac repugnantem adorti Clodianus Cornicularius, et Maximus Parthenii libertus, et Saturius Decurio Cubiculariorum, et quidam e gladiatorio ludo vulneribus septem contrucidaverunt.« Eadem quoque traduntur in Dionis Epitome, atque ut Philostratum, (Philostrat. in Vita Apollon., cap. 10) qui rem paulo aliter retulit, et alios omittamus, certe Eutropius (Eutrop. Hist. Rom. lib. VII, in fin.) narrat illum interfectum fuisse in palatio. Denique Plinius (Plin. Paneg. Trajan. circ. med., § 49) postquam illius, quem immanissimam belluam appellat, horrendam crudelitatem [Col. 0899C] atque ferocitatem ante omnium posuit oculos, haec de morte ejus subjungit: »Ille tamen quibus sibi parietibus et muris salutem suam tueri videbatur, dolum secum, et insidias, et ultorem scelerum Deum inclusit. Dimovit perfregitque custodias poena, angustosque per aditus et obstructos, non secus ac per apertas fores, et invitantia limina irrupit, longeque tunc illi divinitas sua, longe arcana illa cubilia, saevique secessus, in quos timore, et superbia, et odio hominum agebatur.«

Neque porro haec dira crudelissimi imperatoris caedes satis ad scelerum ejus ultionem fuit: Cum multa enim vero mirabilia, inquit Cecilius (Cecil. cap. 3) opera, quae a Suetonio (Sueton. in Vit. Domit. § 5), et in Eusebii Chronico (Euseb. ad ann. Christ. 90) [Col. 0899D] enumerantur, atque etiam Capitolium, teste adhuc Plutarcho (Plutarch. in Vit. Public.) fabricasset, Romanus senatus nomen ejus ita persecutus est; ut nulla vel imaginum, vel titulorum illius vestigia reliquerit. Et vero memoriae Suetonius (Sueton. in Vit. Domit., § 23) commendavit senatum Domitiani nece adeo laetatum: »Ut repleta certatim curia non temperaret, quin mortuum contumeliosissimo atque acerbissimo acclamationum genere laceraret, scalas etiam inferri, clypeosque et imagines ejus coram detrahi, et ibidem solo affligi juberet, novissime eradendos ubique titulos, abolendamque omnem memoriam decerneret.« Vel, sicut ait Eusebius (Euseb. lib. III Histor. Eccles., cap. 20), [Col. 0900A] . Omnes honorum Domitiani titulos abrogari; sive, ut scribit Macrobius (Macrob. lib. I Saturnal. cap. 12), infaustum ejus vocabulum ex omni aere, vel saxo eradi, ac deinde sublatas, ut aiebat Dion, (Dion Epit. de Nerva) statuas illius aureas et argenteas ex quibus grandis pecunia redacta est.



ARTICULUS III.

Utrum Cecilius recte dixerit Romanos Imperatores a Domitiano usque ad Decium fuisse bonos principes, et tunc christianorum Ecclesiam nullos passam esse inimicorum impetus, ac inde colligi possit Lactantium non esse hujus libri auctorem.

Post Domitiani mortem, Multi, inquit Cecilius, ac boni principes Romani imperii clavum regimenque tenuerunt (Cecil. cap. 3), tuncque Ecclesia, in pristinum [Col. 0900B] statum restituta, nullos inimicorum impetus passa est. Duae ibi sunt, uti patet, Cecilii nostri propositiones. Prima quidem, qua asserit a Domitiani caede usque ad Decii imperium bonos extitisse principes, qui Romanis imperavere. Sed Tollius solita audacia Cecilium ibidem adhuc turpis, quo rem, quam falsam noverat, pro vera affirmavit, mendacii redarguere non veretur.

Verum Tollius ipse aut revera mentitus est, aut non legerat haec Zozimi verba (Zozim. lib. I Histor. post init.) quibus, postea quam dixit Domitianum a Stephano liberto fuisse occisum, sic prosequitur: , , , [Col. 0900C] , , Viri boni principatum adepti Nerva, Trajanus, et post eum Hadrianus, et Antonius Pius, et par illud fratrum Verus atque Lucius, multa vitiata correxerunt. Nam hi ipsi sunt principes, qui post Domitianum regnaverunt. At Zozimus, quemadmodum Cecilius noster eos bonos diserte appellat viros. Quae autem, obsecro, ille vitiata ab eis emendata asseverat, nisi crudelia ejusdem Domitiani in gentiles et christianos edicta? Eusebius (Euseb. lib. III Hist. Eccles. cap. 20) enimvero palam testatur ab hujusce temporis scriptoribus consignatum litteris fuisse eos a Nerva revocatos, iisque bona restituta, quos Domitianus miserat in exilium. Tum deinde idem Eusebius (Ibid. [Col. 0900D] lib. IV, cap. 9). Hadriani nobis exhibet edictum, quo cavebat, ne christiani indicta causa punirentur. Denique ab illo laudatur summa Imperatorum ante Diocletiani aetatem benignitas, qua christianis, sublato omni sacrificandi metu, non solum regendas provincias committebant, sed sinebant etiam eos in palatiis suis versari, suam profiteri religionem, ac aedificare ecclesias, ubi sacris suis operam tuto et secure dare poterant. Videsne quam falso et temere Cecilius mendacii a Tollio ideo coarguatur, quod hos bonos principes dixerit?

At is ipse Cecilius, pergit Tollius, ideo mentitus est, ut eo mendacio omnes ecclesiae persecutores tristi funestaque morte obiisse ostenderet. Sed si [Col. 0901A] hunc Tollius illius librum attente leget, caveat profecto, ne ipse rursus, non autem Cecilius mendacii convincatur. Nam idem ille Cecilius (Cecil. cap. 5) paulo post citata a nobis verba apertissime asseverat imperatorem Valerianum novo ac singulari poenarum mortisque genere extinctum: Ut esset posteris, inquit, documentum adversarios Dei saepe dignam scelere suo recipere mercedem. Ibi autem, sicut alibi, hoc adversariorum Dei nomine persecutores Ecclesiae designat. Palam ergo fatetur illos non semper, sed saepe dignam sceleribus recepisse mercedem. Probandum itaque non susceperat omnibus omnino christianae Ecclesiae persecutoribus tristem, ut loquitur Tollius, obtigisse mortem.

Manifestum praeterea fecimus Cecilii hoc in libro [Col. 0901B] propositum non fuisse omnium Ecclesiae nostrae persecutorum historiam scribere, aut enarrare interitum, sed plurium dumtaxat, atque in primis posteriorum, Diocletiani videlicet, et aliorum, qui ad Licinii usque tempus christianos iniquissime vexaverunt. Addere porro nobis liceat, quod scriptum a Cypriano (Cyprian. ad Demetr.) legimus: Nec umquam impiorum scelere in nostrum nomen exsurgitur, ut non statim divinitus vindicta comitetur. Visne aliquid adhuc expressius? Ecce ipsamet Hieronymi verba: Nos autem, inquit, dicemus omnes (audiat Tollius omnes), non aliquos tantum, persecutores, qui afflixerunt Ecclesiam Domini, ut taceamus de futuris cruciatibus, etiam in praesenti saeculo recepisse quae fecerint (Hieronym. Comment. in Zachar. cap. XIV, v. 18). Si [Col. 0901C] haec dixisset Cecilius, quantas, Deus bone, excitasset Tollius tragoedias! Sed id ille non dixit, ac immerito mendacii ab eodem Tollio insimulatur.

Major itaque difficultas occurrit in secunda ejusdem Cecilii propositione, qua haud dubitanter affirmat sub imperatoribus Romanis, qui a Domitiano ad Decii usque tempora clavum regimenque Romani imperii tenuerunt, Ecclesiam christianam nullos passam esse inimicorum, id est, gentilium impetus. Opinatur quidem Dodwellus eam tunc nulla generali persecutione, edictis imperatorum decreta, fuisse exagitatam. Sed in hoc acerrimum, praeter caeteros, adversarium expertus est nostrum Theodoricum Ruinartum.

Quidquid autem de generalibus Ecclesiae persecutionibus [Col. 0901D] statuatur, is ipse Dodwellus, aliique omnes fateri coguntur christianos his temporibus crudelissime excruciatos fuisse variis persecutionibus, quas illi locales appellant. Atqui tunc infiniti propemodum martyres, uti ab Ruinarto, aliisque demonstratum est, sanguinem suum pro Christi fide profuderunt. Quid vero, quod Eusebius, et antea Tertullianus, (Tertullian. Apologet., cap. 2) ut suo loco vidimus, narrat Trajanum imperatorem consulenti Plinio secundo quid faciendum esset christianis, respondisse non eos quidem inquirendos, sed oblatos puniri oportere? Statuta est igitur hoc responso in christianos, saltem oblatos, persecutio. At quis dubitabit plures ex illis ab infensissimis eorum inimicis gentilibus revera [Col. 0902A] oblatos fuisse judicibus, qui eos morte damnarunt? Praeterea Plinius non aliam, teste eodem Eusebio, (Euseb. lib. III Histor. Eccles., cap. 33) ob causam Trajanum ea de re consuluit, nisi quia magna martyrum, qui obtruncabantur, multitudine commotus fuerat. Sed quid opus est hos aliosque appellare testes et scriptores? Unus ipsemet sufficit Plinius, (Plin. lib. X, epist. 101) qui ad hunc Trajanum haec scripsit in verba: »Visa est mihi res digna consultatione, maxime propter periclitantium numerum. Multi enim omnis aetatis, omnis ordinis, utriusque sexus etiam vocantur in periculum, et vocabuntur. Neque enim civitates tantum, sed vicos etiam, atque agros, superstitionis istius contagio pervagata est, quae videtur sisti et corrigi posse.«

[Col. 0902B] Quis autem in dubium merito vocare potest plurimos in hoc periculum venisse, ac pro Christi fide dirissime tortos et interfectos? Nobis quidem illud non est incompertum, quod Tertullianus, uti alibi observavimus, litteris mandavit Marcum Aurelium adjecisse poenam, et quidem tetriorem, aut, ut ait Eusebius (Euseb. lib. V Histor. Eccles., cap. 5), capitis iis comminatum, qui christianos accusabant. Sed huic ipsi imperatori Melito, et Apollinaris, sicuti idem Eusebius (Idem lib. IV, cap. 13), atque etiam Hieronymus (Hieronym. Catalog. Script. Eccles. cap. 24 et 26), testificantur, Apologeticos libros obtulerunt, quibus christianos impune ab ethnicis cruciari et excarnificari palam conquesti sunt. Quid vero, quod antea, et hancce ipsam ob causam eadem [Col. 0902C] quoque Justini martyris, Athenagorae, ut alibi vidimus, apud M. Antoninum Pium, Quadrati apostolorum discipuli atque Aristidis apud Hadrianum, ut narrat Hieronymus (Hieronym. Catal. Script. Eccles. cap. 19 et 20), fuerat expostulatio hac querimonia? Nonne illud adhuc demonstratur ex Theophili Antiocheni et Tatiani, de quibus nos alibi disseruimus, libris in christianae religionis defensionem publicatis? Denique praeter alios adhuc bene multos, haud incerto Justini martyris, atque Clementis Alexandrini testimonio manifeste ostendimus, quam magna fuerit, Antonino ac Severo imperantibus, martyrum multitudo.

Finem certe dicendi non faceremus, si ea omnia describenda forent, quibus id evidentissime comprobatur. [Col. 0902D] Quamobrem illud tantum adjiciemus non solum, Marco Aurelio regnante, ortam, ut plures, aut saltem, ut alii volunt, efferbuisse in christianos persecutionem: sed etiam , verba sunt Eusebii (Euseb., lib. VI Histor. Eccles., cap. 1), . Severus persecutionem, adversus Ecclesias concitabat. Tum vero per omnes ubique locorum Ecclesias, pergit idem Eusebius, ab athletis, pro pietate certantibus, illustria confecta sunt martyria. Nonne ergo tota plane via erravit Cecilius, qui tot tantaeque auctoritatis, tam coaevis, quam aliis scriptoribus plane penitusque refragatur?

Respondebit fortasse aliquis suos etiam illum habuisse, quos sequeretur, patronos et adstipulatores. [Col. 0903A] Nam Melito Sardiensis in citata ab Eusebio (Idem, lib. IV, cap. 26), uti annotavimus, Apologia, palam testatus est solos Neronem et Domitianum connisos fuisse religionem nostram criminari et a suis idcirco emendatos objurgatosque successoribus. Tertullianus vero (Tertullian. Apologet., cap. 5), sicuti suo loco animadvertimus, postquam excitatae in christianos ab iisdem imperatoribus persecutionis, et legum adversus eosdem christianos datarum mentionem fecit, tunc continenter ab ethnicis postulat, ut aliquem exinde proferant christianorum debellatorem. Alios dehinc recenset Neroni et Domitiano subrogatos imperatores, Trajanum, Hadrianum, Vespasianum, M. Aurelium, Antoninum Pium, et Verum, qui correxerunt impia illorum edicta, nullasque adversus Christi discipulos leges promulgaverunt.

[Col. 0903B] Verum si Cecilius noster animum ad haec Melitonis et Tertulliani scripta advertit, eorum profecto mentem sensumque non est assecutus. Nam uterque, ac potissimum Tertullianus ibi contra gentiles disputat, qui quidem quam in christianos exercebant carnificinam, ut excusarent, palam clamabant se suis teneri legibus, quibus praecipiebatur illos, inaudita etiam causa, torqueri et trucidari. Tertullianus igitur et Melito eos recte refellunt; quia alii post Neronem ac Domitianum imperatores iniquissimas eorum leges emendaverant. Neuter vero dicit hasce leges penitus ab illis fuisse rescissas.

Deinde vero M. Aurelius non palam, uti loquitur Tertullianus (Tertullian., loc. cit.), ab hujus modi [Col. 0903C] hominibus, id est christianis, poenam dimovit, sed tantum dispersit. Quamvis ergo neque hic M. Aurelius, neque alii memorati a Tertulliano Caesares et Augusti, ullas adversus christianos dederint leges, hoc tamen non impedivit quominus plurimi christiani variis in terrae partibus cruciati necatique fuerint. Persuasum siquidem ethnici habebant vigere adhuc communes et antiquas leges, quibus omnis religio nova prohibita erat. Sola igitur earum auctoritate fas sibi esse putabant saevire in christianos, ac revera in eos, uti diximus, immanem horrendumque in modum saevierunt.

Quidquid porro de horum imperatorum legibus statuatur, certo certius est plurimos martyres christianos post Domitiani, et ante Decii imperium variis trucidatos fuisse suppliciis atque cruciatibus. Non [Col. 0903D] potuit ergo Cecilius ex Melitonis, Tertulliani, aliorumque dictis, nisi falso, concludere christianam Ecclesiam sub principibus Domitiani successoribus, nullos passam esse inimicorum impetus.

Porro autem si id falsum est, non deerunt fortasse aliqui, qui arbitrabuntur inde confici posse hunc Caecilii librum perperam Firmiano Lactantio adscribi. Vero etenim similius illis haud dubie videbitur eum ab alio posterioris aevi profectum auctore, qui male intellectis Melitonis, et Tertulliani, sive alterius scriptoris verbis, in hunc impegit erroris scopulum. Potuit tamen Cecilius aut librorum penuria, aut memoriae lapsu, aut falsis rumoribus decipi. At si revera [Col. 0904A] erravit, qua, quaeso, ratione dici poterit hunc ipsummet esse Firmianum, quem omnes fatentur jam ab ipso Diocletiani imperatoris tempore magna scientiae eruditionisque fama fuisse illustrem, nec mediocriter tam profanae, quam Ecclesiasticae sui temporis historiae doctrina imbutum?



CAPUT VII.

De aliis christianae Ecclesiae persecutoribus.



ARTICULUS PRIMUS.

De Ecclesiae persecutione excitata ab imperatore Decio, ejusque funesta morte.

Cecilius omissis bonis illis, de quibus dictum est, imperatoribus, a Domitiano venit ad Decium. De illo autem nihil aliud memorat, nisi eum protinus cecidisse, [Col. 0904B] cum ab imperii sui exordio contra Christi Ecclesiam furere et bacchari coepisset: Post annos enim plurimos, inquit auctor noster, id est, centum quinquaginta, ac paulo amplius, extitit exsecrabile animal Decius. Eo autem adeo infami nomine illum notavit ob summam in christianos crudelitatem, de qua, praeter alios, Prudentius (Prudent., lib. II contra Symmach.) Romam inducit sic canentem:

   Primus Nero, matre perempta,
Sanguinem Apostolicum bibit, ac me strage piorum,
Polluit, et proprium facinus mihi saevus inussit.
Post hunc et Decius jugulis bacchatus apertis,
Insanam pavit rabiem.

Hilarius (Hilar., lib. contr. Constant., § 4 et 7, ac lib. contr. Auxen., § 3) quoque Decianam persecutionem cum Neroniana praesertim comparavit. Sed nostri nunc non est instituti id fusius prosequi, quod [Col. 0904C] auctor noster putavit esse praetereundum.

Dixit porro Cecilius Decium, post motam ab regni sui initio adversus christianos persecutionem, protinus cecidisse; quia interfectus est, inquit Eusebius (Euseb., lib. VI Histor. Eccles., cap. 39), cum secundum imperii sui annum, necdum explevisset. Verumtamen nos Aurelius Victor (Victor in Epitom.) admonet illum triginta imperavisse mensibus. At peritiores aetatis nostrae critici initium imperii illius consignandum censent ante mensem Octobrem anni 249, illius vero finem anno 251, mense ipso Novembri, post incoeptum tertium sui imperii annum. Suam vero sententiam firmari posse putant quibusdam inscriptionibus, a Goltzio, Grutero, et Pagio exhibitis.

Quomodo autem et a quibus imperator ille occisus [Col. 0904D] sit, his Cecilius noster (Cecil., cap. 4) describit verbis: »Profectus adversus Carpos, qui tum Daciam Moesiamque occupaverant, statimque circumventus a barbaris, et cum magna exercitus parte deletus, nec sepultura quidem meruit honorari, sed exutus et nudus, pabulum feris ac volucribus jacuit.« At Constantinus Magnus, apud Eusebium (Euseb., Orat. Constant., cap. 24) diserte declarat illum in campis Scythicis prostratum, Orosius (Oros., lib. VII, cap. 21) in medio Barbarorum sinu interfectum, Zozimus (Zozimus, lib. I Histor.) defixum in paludis luto, Aurelius Victor (Aurel. Victor, in Epitom.) in gurgite paludis submersum, Zonaras (Zonar., lib. XII Annal.) [Col. 0905A] in palude obrutum coeno; ita ut illius cadaver, quemadmodum hi duo posteriores tradidere, non potuerit inveniri. Denique in Eusebiano Chronico (Euseb. Chron., ad ann. Christ. 252) dicitur occisus in Abrito, sive, ut ait Jornandes (Jornand., de reb. Get., cap. 18), ad Abritum, Moesiae civitatem. Vides sane quorum vestigia premat Cecilius noster, et cur addiderit Decii corpus jacuisse feris et volucribus pabulum.



ARTICULUS SECUNDUS.

De Valeriani Imperatoris persecutione, ejusque ignominiosa servitute, ac pelle post mortem detracta.

Non multo post Decii interitum, ait Cecilius (Cecil., cap. 5), id est, anno Christi 253 circa mensem Augustum Valerianus creatur imperator, ac simili in [Col. 0905B] christianos furore correptus, multum quamvis brevi tempore, justi, id est, christiani, sanguinis fudit. Plura autem dc hac persecutione narrat Eusebius (Euseb., lib. VII Histor. Eccles., cap. 10 et 11) ex Dionysii ad Hermammonem epistola, in qua quidem scripserat nullum superiorum principum tanta humanitate et benevolentia christianos complexum, quantam Valerianus sui principatus initio in eos habuit. Quinetiam tota, ait ille, familia ejus sic piis hominibus abundabat; ut Dei videretur esse Ecclesia.

Verum postea cujusdam magorum in Aegypto magistri, et archisynagogi persuasionibus ad eosdem christianos dirissime excruciandos animum convertit. Tum vero impleta est, ait idem Eusebius, haec Joannis in Apocalypsi praedictio: Et datum est illi os loquens [Col. 0905C] magna et impia, et data est illi potestas facere menses quadraginta duos (Apocalyps., cap. 13 v. 5), id est, annos duos, et menses sex, per quos summam in christianos adhibuit crudelitatem. Et certe Optatus (Optat., lib. II de Schism. Donat., § 8) aiebat Ecclesiae persecutionem sub Decio et Valeriano instar fuisse leonis, qui una erat ex quatuor bestiis, quas Daniel de mari ascendentes conspexerat (Daniel, cap. VII, v. 4).

At Valerianus tantae tamque iniquae inhumanitatis singulare prorsus, et hactenus inauditum luit poenae suppliciique genus. Enimvero captus a Persis, inquit auctor noster (Cecil., cap. 5), turpissima vixit in servitute, vel quemadmodum Eutropius (Eutr., Brev. hist. Rom., lib. IX) et Aurelius Victor (Aurel. Vict., Epit. de Valer.) narrant, ignobili servitute consenuit; [Col. 0905D] in Eusebii autem et Cassiodori Chronico: (Euseb. Chronic. ad an Christ., 258; Cassio. Chron.) Servitute miserabili consenescit. Nam Persarum rex, Sapores cum eo, inquit Trebellius Pollio (Pollio, de Valer.), ut vili et abjecto mancipio loquebatur. Postremo, , verba sunt Zozimi (Zozim., lib. I Histor.), , . Ad mancipii fortunam redactus, in eadem conditione apud Persas vivendi finem fecit, maximo dedecore romani nominis apud posteros relicto.

Ad servitutis porro ignominiam illud accessit, quod, teste Constantino Magno, vinculis onustus, cum chlamyde purpurea et reliquo imperiali cultu circumduceretur. [Col. 0906A] Praeterea Sapori terga praebere cogebatur, ut imposito, inquiebat Cecilius, pede supra dorsum ejus, aut equum, aut vehiculum conscenderet. Alium vero tantae contumeliae testem si petieris, en Aurelius Victor (Aurel. Vict., Epit. de Valer.), ipsaque ejus verba: »Quamdiu vixit, Sapores, Rex ejusdem provinciae, incurvato eo, pedem cervicibus ejus imponens, equum ascendere solebat.« Addamus, si lubet, et Orosium (Oros., lib. VII Hist., cap. 22), id sic enarrantem. »Imperator populi Romani ignominiosissima apud Persas servitute consenuit, hoc infamis officii continua, donec vixit, damnatione sortitus, ut ipse acclinis, regem semper ascensurum in equum non manu sua, sed dorso, attolleret.«

Ne autem tanto dedecori convicium aliquod deesset, [Col. 0906B] superbus Sapor miserum imperatorem sic conculcando, cum risu illi exprobrabat illud esse verum, ita adhuc Cecilius noster loquitur (Cecil., cap. 5), non quod in tabulis, aut parietibus Romani pingerent. Obscuris autem his verbis significat Saporem dixisse fictas aut longe minores esse victorias, quas Romani, uti Gregorius Nazianzenus observat (Greg. Naz., Orat. 3 in Julian. circa med.), in tabulis aut parietibus depingebant; suam autem de Romanis veram, aut majorem victoriam toties evidentissime probari, quoties equum aut vehiculum ascensurus, pedem in Valeriani dorsum imponebat.

Quamvis autem longum fuerit probrosae illius captivitatis tempus, miserabilis tamen ille imperator nullum, ait Cecilius (Cecil., ibid.), tantae injuriae [Col. 0906C] ultorem invenit, nec ab ullo uqnuam, ne proprio quidem filio suo Galieno, repetitus est. At de hoc Galieno scripsit Trebellius Pollio (Poll. de Valerian.) eum, comperta patris sui indignissima captivitate, de qua plerique aut murmurabant, aut dolebant, gavisum quibusdam respondisse: Sciebam patrem meum esse mortalem. Sed ibidem Pollio, contra Cecilii nostri opinionem, tres nobis repraesentat epistolas, quibus Betsoldus, Baserus et Artabasdes reges libertatem Valeriani a Sapore postulaverunt. Quamobrem hae epistolae Cecilio incompertae omnino videntur, nisi probaveris nihil aliud ejus verbis significari, quam psum a nullo homine Romano, aut Romanis subdito, fuisse repetitum.

Porro autem ne infamiae tantae nota romano nomini [Col. 0906D] et viventi imperatori inusta, aliquando deleretur, jussit Sapor, uti ait auctor noster, detrahi mortuo Valeriano cutem, eamque rubro colore intinctam, in templo barbarorum appendi. Quapropter Constantinus Magnus in sua ad sanctorum coetum oratione Valerianum his, quae Eusebius refert (Euseb., Constant. Orat. ad sanct. coet., c. 24), verbis alloquitur: »A Sapore, Persarum rege, detracta sibi cute, condiri jussus, sempiternum calamitatis tuae tropoeum spectandum praebuisti.« , , . Eadem habet Petrus Patricius (Petr. Patr. Except. Legat.), quamvis Agathias (Agath., l. IV, de Reb. gest. Justin.) [Col. 0907A] significare videatur Valeriano adhuc vivo pellem revulsam.



ARTICULUS III.

De persecutione in christianos ab Aureliano imperatore commota, ejusque interitu.

Aurelianus tanto tamque infami Valeriani supplicio non territus, aut scelerum illius et poenarum immemor, iram Dei, ait Cecilius (Cec., c. 6), crudelibus, haud dubie in christianos, factis lacessivit. Sed subito eumdem Deum, quem jam graviter offenderat, criminum suorum vindicem expertus est. Nondum enim cruenta ejus scripta, id est, crudelia adversus christianos edicta, ad ulteriores provincias pervenerant, et jam Caenophrurio, inquit Cecilius, qui locus est Thraciae, cruentus ipse humi jacebat. Eusebius vero narrat (Euseb., orat. ad sanct. Coet., c. 24) illum, [Col. 0907B] dum furore percitus Thraciam percurreret, in medio viae publicae caesum, complevisse impio sanguine , publici aggeris sulcos. Romanis autem ille imperavit, juxta eumdem Eusebium (Euseb., l. VII, Hist. eccles., c. 30), sex annis, sed inde sex menses detrahit Orosius (Oros. l. VII hist., c. 23), et recentiores quidam annum integrum.

Sub illius itaque vitae finem, quemadmodum Cecilius, et citati a nobis auctores tradunt, coepit in christianos saevire cruentis scriptis, aut, ut ait Eusebius, , compositis contra nos edictis. Ast eum, pergit Eusebius, hasce leges, ut ita dicamus, subscribentem ulta est divina justitia, atque etiam anteaquam ad ulteriores, sicut auctor noster loquitur, provincias pervenirent.

[Col. 0907C] Brevissima itaque fuit haec ab Aureliano commota persecutio. Sed mirum tamen cur aliqui haud dubitanter asseverent nullos tunc factos esse martyres. Cum enim Cecilius scripserit Aureliani edicta ad ulteriores provincias non pervenisse, satis clare et aperte indicat illa publicata fuisse in vicinioribus. At nullus sane dubitandi videtur locus, quin ethnici, ac praecipue deorum antistites ac sacrificuli his, simul atque divulgatae fuerunt, legibus abusi, plures christianos solitis suppliciis excruciatos interemerint. Quin etiam ex Eusebio (Euseb., l. VII, His. eccles., c. 30) discimus Aurelianum ad excitandam adversum christianos persecutionem quorumdam consiliis impulsum, eoque adhuc vivente, sparsum ubique hac de rumorem. Quis autem facile sibi non [Col. 0907D] persuadebit gentiles, data hac suum in christianos odium saturandi occasione, illorum tum non pepercisse sanguini?

Coenophrurium porro, cujus meminit Cecilius, vulgo Castel-Novo, pagus est Thraciae, in quo revera Aurelianus, uti mox dictum, interfectus est. In Eusebii (Euseb., Chron. ad ann. Christ. 276) namque Chronico legimus: »Cum adversum nos (Aurelianus), persecutionem movisset, fulmen juxta eum (ita etiam Orosius) (Oros., l. VII, Histor., c. 23), comitesque ejus ruit, ac non multo post inter Constantinopolim et Heracleam in Coenophrurio viae veteris occiditur.« Vopiscus (Vopisc., de Aurel.) vero: »Cum iter (inquit) [Col. 0908A] faceret apud Coenophrurium mansionem, quae est inter Heracleam et Bizantium, malitia notarii sui,« vel sicuti Eutropius (Eutrop., l. IX, Breviar.) scripsit, »domestici dolo interemptus est.« Addit Vopiscus huic notario nomen fuisse Mnestheo, qui minas domini sui veritus, simulato ejus charactere, et suum et quorumdam illius amicorum nomina descripsit, tamquam eos Aurelianus perimere decrevisset. Itaque hi ab servo improbo decepti, ipsum Aurelianum, Macaporis, ut ait adhuc Vopiscus (Vopisc., loc. cit.), manu occiderunt. Nonne autem illud est, quod Cecilius noster (Cecil., c. 6) his obscurioribus verbis significavit: »Falsa quadam suspicione ab amicis suis interemptus?«



CAPUT VIII.

[Col. 0908B] De ultimis Ecclesiae Christianae persecutoribus, ac primum de Diocletiano.



ARTICULUS PRIMUS.

De triplici Diocletiani, Dioclis et Jovii nomine, ejusque patria, avaritia et timiditate; de alio imperatore et duobus Caesaribus ab eo ob timiditatem creatis: utrum Hispaniam Constantio dederit regendam, quantis exactionibus et tributis omnes oppresserit: de illius, donec christianos vexare coeperit, maxima felicitate: et utrum caeteris principibus melior utiliorque reipublicae fuerit.

Antequam Diocletianus ad supremam imperatoris dignitatem evectus fuisset, Diocles, ait Cecilius (Cecil., c. 9 et 19), vocabatur. Jam autem observavimus hunc locum pluribus mutilum et hiulcum nec immerito [Col. 0908C] forsitan videri. Nam ibi ut sensus et aliqua verborum connexio esset, legendum utique videbatur: »Diocletianus autem, qui ante imperium Diocles vocabatur, cum rempublicam« (Cec., c. 9), etc. Sed quis sine alio codice manuscripto affirmare audeat haec esse vera genuinaque Cecilii nostri verba?

Quidquid sit, Diocletianus deposita cum imperio purpura, Diocles, inquit auctor noster, iterum factus est, id est, talis factus est, qualis ante imperium, homo videlicet privatus. Neque enim verisimile est tunc ab eo resumptum Dioclis nomen. Et certe quamvis postea Cecilius eum semel et iterum hoc priori nomine nuncupaverit, alicubi tamen illum Diocletianum adhuc appellat.

Dioclis autem nomen ipsi primitus impositum [Col. 0908D] fuisse his disces Aurelii Victoris in Epitome (Aurel. Vict., Epit. de Dioclet.) verbis: »Diocletianus Dalmata, Anulini Senatoris libertinus, matre pariter atque oppido Dioclea, quorum vocabulis, donec imperium sumeret, Diocles appellatus, ubi orbis romani potentiam cepit, graium nomen in Romanum convertit.« Et id quidem a Paulo diacono mox citando plane confirmatur. Quamobrem nonnulli in Vopisci textu (Vopisc., de Numer.), ubi druidis ad Diocletianum, priusquam imperator renuntiatus esset, retulit verba: »Diocletiane, nimis avarus es, ibi pro Diocletiane, legendum censent Diocles. Sed id aliqua saltem auctoritate fulciri debuit. Alii vero existimant [Col. 0909A] quibusdam Libanii verbis (Liban., orat. 12 ad Theod.) probari posse Diocletiano, postquam sese imperio abdicavit, redditum Dioclis nomen. Non male quidem, si Libanium ibi de Diocletiano revera sermonem fecisse ostendissent. Utcumque autem res se habeat, quando Cecilius noster dixit illum, deposita imperiali dignitate, rursus factum Dioclem, ibi potius illius ad privatam vitam reditum denotare, quam ad pristinum nomen ei restitutum alludere videtur.

Praeterea Diocletianus Jovii quoque, teste Cecilio (Cecil., c. 52), quemadmodum senior Maximianus Herculii, cognomen assumpsit; ut ille a Jove, hic ab Hercule ortus crederetur. De utroque autem illo cognomine haec Aurelius Victor (Aurel. Vict., de [Col. 0909B] Caesar. ubi de Dioclet.) memoriae mandavit: »Maximiano cultu numinis Herculei cognomentum accessit, uti Valerio,« id est Diocletiano, »Jovii. Unde etiam militaribus auxiliis, longe in exercitu praestantibus, nomen impositum.« Verum id adhuc clarius proditur non solum a veterum panegyricorum scriptoribus, sed etiam pluribus nummis, in quibus inscripta sunt haec nomina, et uterque imperator Jovis et Herculis insignibus ornatus repraesentatur. Varios autem ejusmodi nummos eruditus, Domnus Anselmus Bandurius, nobis non minus amicitia, quam sodalitate conjunctissimus, in suo de Nummis imperatorum opere exhibet.

Aurelius autem Victor, a nobis paulo ante laudatus, ibidem subjunxit Diocletianum patria fuisse [Col. 0909C] Dalmatam. At quam magnus est ea de re scriptorum consensus, tam variae sunt eorum opiniones, quo in loco natus sit. Nam haec sunt, de illo, ut diximus, Aurelii Victoris (Aurel. Vict., Epitom. ubi de Dioclet.) verba: »Diocletianus Dalmata, matre pariter atque oppido nomine Dioclea.« Quibus verbis putant significari eum Diocleae, sive Dioclea oriundum. Sed quidam Pauli Diaconi (Paul. Diac., l. X, Hist. de Dioclet.) testimonio freti, hunc ibi de matre ejus loqui opinantur. Nam post haec verba: »Matre oppido pariter, atque nomine Dioclea,« continenter adjecit: »Quorum vocabulis, donec imperium sumeret, Diocles est appellatus.« Verum etenim horum verborum sensum esse arbitrantur, matrem Diocletiani oppido pariter ac nomine fuisse Diocleam ac Diocletiano [Col. 0909D] datum utrumque illud nomen. Sed viderint alii utrum Paulus, qui Victoris verba transcripsit, aut clarius, aut verius loquatur.

At certe Cecilius, non secus ac alii plurimi, asserit eumdem Diocletianum, abjecta purpura rediisse in patriam. Atqui ille, uti ait Eusebiani Chronici auctor (Eus., Chronic. ad ann. Christi 317), »In villa Salonis proxima vixit privatus, ibique praeclaro otio consenuit.« Eadem pene Eutropii (Eutrop., l. IX, in fin.) verba sunt. Socrates (Socrat., l. I Histor. eccl., c. 2) vero »Salonae, quae civitas est Dalmatiae, e vivis excessit.« Jam autem citatus a nobis Aurelius Victor (Aurel. Vict., Epitom. ubi de Dioclet.) narrat illum Herculio et Galerio, [Col. 0910A] ad resumendum imperium adhortantibus respondisse: »Utinam Salonae possetis visere olera, nostris manibus instituta!« Quamobrem plures Diocletianum Salonis natum existimant; quae quidem civitas, quia non longe a Dioclea distabat, hinc forsitan variae de ejus patria opiniones ortae sunt.

Diocletianus autem a Cecilio (Cecil., c. 7) dicitur »scelerum inventor, et malorum machinator,« eorum scilicet, quibus non solum in christianos, sed gentiles etiam grassatus, omnia disperdidit. Si ab eodem Cecilio quaeras quomodo, confestim respondet: Avaritia et timiditate subvertit orbem terrae, qui scilicet sub Romanorum, atque idcirco illius dominatione erat.

At jam audivimus Druidem, qui ei exprobravit [Col. 0910B] avaritiae vitium. Neque huic oppositam dixeris infinitam, ut ipsemet Cecilius paulo post observat, aedificandi cupiditatem, summamque illius munificentiam, qua jussit fabricari palatia, basilicas, circos, arma et domos, ubi moneta cuderetur, ac tandem voluit Nicomediam Romae coaequari. Nam immensas opes horrendis, ut mox dicetur, exactionibus congerebat, atque insatiabili, inquit adhuc Cecilius, avaritia nolebat eas umquam imminui, quas in aerario recondiderat.

Avaritiae autem ejus comes, ut assolet, erat timiditas. In omni enim tumultu, sicuti ait auctor noster (Ibid., c. 9) fuit plane meticulosus. Ab Aurelio autem Victore (Aurel. Vict., de Caes. ubi de Dioclet.) scriptum leges: »Valerio,« id est, Diocletiano, [Col. 0910C] parum honesta in amicos fides erat, discordiarum sane metu, dum enuntiationibus posse agitari quietem consortii putat.« Sed Diocletianus timiditatis, de qua fusius infra agendum, inde a Cecilio nostro redarguitur; quia tres regni sui participes fecit, videlicet Maximianum Herculium, Constantium Chlorum, et Maximianum Galerium. Tunc enim ad imperii consortium eos adscivit, cum ipsi magis esset timendum. Per omnem quippe terrarum orbem, sicut ait Eutropius (Eutrop., l. IX Breviar.), res erant turbatae, aut uti adnotat Aurelius Victor (Aurel. Vict., ibid.) bellorum moles urgebat. Non eodem tamen tempore illos regni socios consortesque sibi adjunxit. Nam Herculium uti plures perhibent, anno 286 nuncupavit Augustum, et anno 292 Constantium ac [Col. 0910D] Galerium Caesares. Qua de re infra disseremus.

Eis autem ad regni societatem convocatis, orbem sic divisit; ut parte illius unicuique data, quartam sibi reservaverit: »Cuneta enim,« ait Victor (Aurel. Vict., loc. cit.), »quae trans Alpes Galliae sunt, Constantio commissa; Africa, Italiaque Herculio; Illyricique orae usque ad Ponti fretum Galerio; caetera Valerius Diocletianus retentavit.« Verumtamen si auctori nostro fides habenda, Maximianus Herculius praeter Italiam, in qua imperii sui sedem tenebat, subjectas sibi habuit opulentissimas provincias, vel Africam, vel Hispaniam. Julianus vero (Julian., orat. 2) apostata Hispaniam, sive Constantio datas esse significat. Non minima [Col. 0911A] igitur inter Cecilium nostrum, hosque duos scriptores videtur esse dissensio. Neque enim Aurelium, neque Julianum fugere utique poterat sub cujus ditionem Hispania cesserit. Numquid itaque ad solvendum hujus difficultatis nodum responderi potest Cecilium uti particula vel, non quidem copulativa, sed disjunctiva; quia tunc Hispania bellis vastata, atque divisi imperii initio nemini nominatim attributa fuit? Sed utrum res ita se habeat, aut quis ex his scriptoribus erraverit, aliis decernendum relinquimus.

Romano autem imperio in quatuor partes sic diviso, tam Augusti duo, quam duo Caesares majorem ex subjectis sibi populis, quam priores principes, exercitum conficere certatim contenderunt. Ad milites itaque, sicut ait Cecilius (Cecil. cap. 7) exhibendos, id est, ad praestanda eis stipendia, et alimenta, [Col. 0911B] immensis exactionibus expilatae sunt provinciae, atque indictionum seu tributorum enormitate ita consumptae colonorum vires, ut agri inculti desererentur.

Aurelius quoque Victor (Aurel. Vict. de Caesar. ubi de Dioclet.) post explicatum illam Romani imperii partitionem: »Hinc, inquit, parti Italiae invectum tributorum ingens malum. Nam cum omnis eadem functione moderataque ageret, quo exercitus atque imperator, qui semper aut maxima parte aderant, ali possent, pensionibus inducta lex nova.«

Praeterea ut majorem Diocletianus pecuniae opumque copiam extorqueret, provincias in frusta et partes varias divisit, ac multiplicavit aerario praefectos [Col. 0911C] et tributorum exactores. Auctus est etiam ab eo numerus praesidum, inquit Cecilius (Cecil. cap. 7) sive uniuscujusque provinciae rectorum, etofficiorum, seu officialium, et eorum, qui officiis fungebantur, item rationalium, sive procuratorum fisci qui sacri aerarii causis praesidebant, atque etiam Magistrorum, de quibus, sicuti et de aliis, ibi a Cecilio memoratis, videsis Constantini Magni legem, et Gothofredi in eam notas, illiusque, et Panciroli observationes in Notitiam dignitatum. Tanta porro fuit pecuniae et vectigalium exactio, ut multi, teste adhuc Cecilio (Cecil. cap. 7), opum possessionumque gratia perierint; quia videlicet ab illis cum vita rapiebantur.

Verumenimvero quia Diocletianus Nicomediam, uti jam diximus, volebat pari, ac Romam, magnificentia [Col. 0911D] exornare, idcirco quibuslibet aut agri cultioris, aut ornatioris aedificii in illa urbe dominis parata erat calumnia, ac poena plectebantur capitali. Cives itaque Nicomedienses immensis illis tributis penitus oppressi, inde discessere, atque ita magna pars civitatis exceditur, ut in Ceciliani libri codice manuscripto legimus, id est, pars magna eorumdem civium ex hac urbe, quasi ab hostibus capta, cogitur exire, nisi scriptum sit a Cecilio excedit, sive egreditur.

Quae autem hactenus exposuimus, ea omnia non magis ad christianos, quam ad gentiles aliosque omnes sub Diocletiani ditione positos spectabant. At cum rempublicam talibus consiliis, ait Cecilius. (Ibid. [Col. 0912A] cap. 9) et talibus sociis everteret, cum pro sceleribus suis nihil non mereretur; tamdiu tamen summa felicitate regnavit, quamdiu manus suas justorum, id est christianorum, sanguine non inquinaret. Omnes vero haud inviti fatentur illum summa felicitate regnasse, donec christianos persequeretur. Sed negat Tollius eversam fuisse ejus consiliis rempublicam, atque in hoc auctorem nostrum falsitatis accusat: Vix enim, inquit ille, melior, reipublicaeve utilior ac prudentior, et majoris animi princeps Diocletiano fuit. Esto, prudentior aliis fuerit. Sed prava utique et mala erat ejus prudentia. Etenim ea, sicuti notat Cecilius, (Ibid., cap. X.) fuit ejus malitia, ut bonum sua sola voluntare faceret, et malum consilio aliorum, quibus tota operis pravitas ascriberetur. Et re quidem ipsa ab Eutropio (Eutrop. lib. IX Breviar. hist. Rom.) [Col. 0912B] dicitur sagax, subtilis ingenio, et probe moratus, qui tamen volebat suam aliorum invidia explere malitiam.

Quomodo autem ille aliis imperatoribus melior dici potest, qui insatiabili avaritia, quemadmodum vidimus, et crudelissimis exactionibus omnes agros, civitates, provincias depopulatus, divitibus et opulentissimis hominibus opes et vitam simul eripuit.

Deinde vero narrat Eutropius Diocletianum, victo Achilleo, nimirum antequam in christianos saeviret, ea victoria acerbe usum, ac totam Aegyptum gravibus proscriptionibus et caedibus foedasse. Suffragatus est Eutropio Orosius (Oros. lib. VII histor. cap. 25) atque insuper adjecit: »Immoderate victoria usus, Alexandriam direptioni dedit, Aegyptum totam proscriptionibus [Col. 0912C] caedibusque foedavit.« Addit Eutropius (Eutrop. loc. cit.) Herculium, nativae suae feritati indulgentem, Diocletiano in omnibus obsecutum esse severioribus consiliis. Falsus est igitur Tollius, aut ostendere debebat vix ullum principem fuisse meliorem Diocletiano, aut reipublicae utiliorem. Quomodo autem statim atque incoepit christianos vexare, felix esse desierit, nunc enucleandum est.



ARTICULUS II.

De persecutionis a Diocletiano in christianos commotae praeludiis et exordio, quam ob causam, quibusve consiliis ad eos vexandos impulsus fuerit.

Quam Diocletianus ob causam in christianos concitatus sit, hunc Cecilius noster (Cecil. cap. 10.) exposuit [Col. 0912D] in modum: Pecudes ille diis suis immolabat in partibus Orientis, id est, Alexandriae, sive in Aegypto, ut quidam opinantur, sive ut alii, Antiochiae, ubi quaedam leges ab eo tunc datae memorantur. Prae timore autem, de quo antea dictum est, scrutator rerum futurarum, aut, ut ait Aurelius Victor (Aurel. Vict. de Caesar. ubi de Dioclet.) imminentium, in earumdem pecudum jecoribus futura inquirebat. Sed immortali crucis signo, ab assistentibus quibusdam fronti imposito, fugati sunt daemones; turbatisque sacris ac frustra repetitis, nullum illi prorsus responsum reddiderunt. Hujus autem silentii non aliam, nisi profanos, hoc est, christianos homines, qui ibi aderant, causam esse dixit magister aruspicum Tagis, [Col. 0913A] quo quidem nomine is a Cecilio nostro (Cecil. cap. 10) vocatur, qui inspiciendis pecorum extis praeerat. A Tage enimvero aruspicinae ut in alia dissertatione animadvertimus, inventore cum derivatum sit hoc nomen, eo magister aruspicum postea appellatus est. Quod autem de daemonum silentio responsum a Tage seu aruspicum magistro Cecilius noster, illud Lactantius (Lactant., lib. IV Inst., c. 27) non ab eo tantum, sed ab aruspicibus datum esse perhibet. Nonnulli vero arbitrati sunt hanc sive unius, sive plurium aruspicum responsionem ipsam esse, qua Apollo, ut narrat Eusebius (Euseb. lib. II de Vita Constant. cap. 50). non ex hominis ore, sed ex tenebroso quodam specu dixisse ferebatur se a justis hominibus praepediri, quominus oracula vera proferret. Sed in [Col. 0913B] dubium vocari potest utrum una et eadem sit, quae a Cecilio et Eusebio narratur historia. Nobis vero haud aegre persuadebitur illam esse duplicem. Nam Cecilius de Apollinis responso sermonem postea facere videtur, uti mox videbimus.

Caeterum tam Eusebius, quam Cecilius asseverant illud silentium, quod christiani daemonibus imposuerant, veram fuisse causam cur Diocletianus in illos furere et bacchari coeperit. Enimvero statim sanguinolenta, inquit Eusebius, edicta cruentis, ut ita dixerim, mucronibus scripsit, , , (Euseb. ibid. cap. 51). Judicibus autem praecepit ut ad excogitanda acerbiora suppliciorum genera animum intenderent. Cecilius (Cecil., c. 10) itaque ait illum ira furentem, [Col. 0913C] jussisse primum, ut milites et omnes qui in palatio erant, ad nefanda, datis eam in rem litteris, sacrificia cogerentur. Et certe Eusebius (Euseb. lib. VIII histor. Eccles. cap. 1) tradit persecutionem incoepisse a christianis, qui militabant. Verum ibi Auctor noster significare potius videtur illud fuisse persecutionis dumtaxat praeludium. Addit quippe hoc quidem tunc, sed nihil amplius contra Dei religionem a Diocletiano factum. In Eusebiano autem Chronico (Euseb. Chron. ad. ann. 302) haec annotantur. »Veturius, magister militiae, christianos milites persequitur, paulatim ex illo jam tempore persecutione adversus nos incipiente,« Porro autem nos Cecilius admonet id contigisse aliquanto tempore, antequam Diocletianus in Bithyniam hyematum venisset. [Col. 0913D] At quidam putant haec acta esse anno 398, quatuor videlicet annis priusquam generalis persecutio anno 302, ut notatur in Eusebii Chronico, incoepta sit. Sed veremur ne hanc explicationem pati non possint citata Cecilii verba, atque ideo maxime quod dixerit Diocletianum ab illo tempore ex summa felicitate cecidisse, quo christianos vexare aggressus est. Nam his ille verbis significare videtur tunc depositam a Diocletiano imperatoris dignitatem, uti ex postea dicendis manifestius patebit.

Dehinc narrat (Cecil., c. 11) Diocletianum, elapso aliquanto tempore, Nicomediam, quae Bithyniae urbs erat, venisse, quo Galerius accurrit. Ibi vero hic superstitiosae matris suae querelis stimulatus, eumdem Diocletianum [Col. 0914A] ad tollendos christianos acerrime excitabat, sed non tam facile flexit illius animum. Nam Diocletianus consilio cum eodem soloque Galerio per totam hyemem habito, conatus est deflectere, ita in manuscripto codice, praecipitis hujus hominis insaniam. Satis enimvero ille esse aiebat Palatinos, id est, eos, uti paulo ante dictum est, qui in palatio degebant, et milites a christiana religione prohiberi. Quoniam autem Galerius eum urgebat, in consilium, inquit Cecilius, admissi sunt judices pauci, et pauci militares, qui contra christianos sententiam tulerunt. At cur ibi, inquies, pauci dicuntur, quandoquidem proxime Cecilius dixerat solitum esse Diocletianum multos simili in causa ad consilium vocare? Quidam itaque pro multos legendum putant alios, sed contra [Col. 0914B] apertam manuscripti codicis reclamationem. At nihil in textu mutandum, bonamque esse illius lectionem inde confici potest, quod pauci ex uno, et pauci ex alio ordine judices assumpti multos efficiant. Fatendum tamen est Cecilium loqui de re singulari, quae secreta adhuc erat, nec tum patiebatur tam magnum arbitrorum numerum in consilium admitti.

Porro autem Diocletianus nondum in Galerii et judicum de torquendis christianis sententia acquievit. Aruspicem etenim misit ad Apollinem Milesium, qui respondit, ut divinae, inquit Cecilius, religionis inimicus. Atque haec ille, nec plura de illo Apollinis responso. At vide, quaeso, an illud sit, paulo antea a nobis ex Eusebio transcriptum (Euseb. lib. II. de vita Constant., cap. 50) quo Apollo edixit sua oracula ab hominibus justis impediri.

[Col. 0914C] Omnibus porro his consiliis, et Apollinis responso Diocletianus reluctari amplius non potuit. Itaque permisit christianos divexari; ita tamen ut nullius sanguis funderetur. Contra vero Galerius volebat eos omnes vivos cremari.



ARTICULUS III.

Quo anno, mense et die Diocletianus christianos torquere ac persequi adorsus sit.

Diocletianus octavum (Cecil. cap. 12) et Maximianus Herculius septimum gerebant consulatum, quando christianos et christianam religionem, penitus tolli funditusque everti ab eodem Diocletiano decretum est. Decimum autem et nonum imperii sui [Col. 0914D] annum ipsemet Diocletianus tunc agebat. Auctor siquidem noster (Ibid. cap. 17) postea tradidit, sicuti videbimus, illum Romam perrexisse, ut illic 12 kalendas decembris vicennalium suorum diem celebraret. Tum continenter adjecit ipsum ex urbe prorupisse, impendentibus kalendis januariis, quibus ei nonus consulatus deferebatur. Atqui anno 284 die, uti peritioribus criticis videtur, decima septima septembris creatus est imperator. Ergo vicesimus imperii illius annus incidit in annum Christi 304, quo ille nonum consulatum suscepit. Octavum itaque consulatum et nonum decimum imperii annum coepit agere anno Christi 303, quo aggressus est christianos dirius excruciare atque insectari.

[Col. 0915A] Praeterea Cecilius (Cecil., cap. 48) diserte declarat hanc Diocletiani persecutionem durasse annos decem, et menses plus minus quatuor, ab eversa nimirum Nicomediensi ecclesia usque ad divulgatum Licinii de illa restituenda edictum. Atqui anno Christi 313 die 13 junii refecta fuit haec ecclesia. Diruta est igitur anno 303, die 23 februarii, ut paulo post explicabitur. Eo itaque anno et mense persecutio christianorum incoepit.

Quamvis autem haec clara et manifesta multis videantur; nonnulli tamen opinantur hanc persecutionem anno superiori 303 fuisse inchoatam. Nam memoriae Augustinus prodidit (August., lib. III contr. Crescon. Donatist., cap. 27) concilium Cirtense coactum fuisse, Diocletiano octies, et Maximiano septies [Col. 0915B] consulibus, quarto nonas martii. Alibi vero ille ipse dixit mense februario et tredecim mensibus ante illud concilium quosdam martyrio coronatos. Sed audi, quaeso, ipsamet illius hoc secundo in loco verba: »Gesta martyrum, quibus ostendebatur tempus persecutionis, consulibus facta sunt Diocletiano novies, et Maximiano octies, pridie idus februarias, gesta autem episcopalia decreti Cirtensis post eorumdem consulatum, tertio nonas martias, ac per hoc tredecim menses interesse inveniuntur, plures utique quam undecim, quos prius catholici minus diligenter computando responderant: sed officium ut falleretur, et mensem interesse responderet, eumdem consulatum putavit, post consulatum autem non advertit ubi annus jam alius agebatur.« Ibi itaque fatetur errasse [Col. 0915C] officium, sive officialem, nec satis advertisse alium annum tunc actum, qui post nonum Diocletiani consulatum exactus est. Is ergo annus Christi 305 esse debebat. In his porro duobus Augustini locis cum aperta sit repugnantia, nemo certe negabit in uno ex illis errasse aut librarium, aut officialem, qui tamen in priori facilius, quam in posteriori labi potuit. Nihil itaque penitus certi ex his duobus Augustini locis confici potest, nisi in quo erratum sit, evidenter demonstretur.

Ad haec vero, martyres ab Augustino memorati, pro Christi confessione mortem obiisse dicuntur tredecim mensibus ante concilium Cirtense, quod celebratum est, Diocletiano octies consule, et quarto nonas martias. Primum vero Diocletiani edictum Nicomediae [Col. 0915D] anno Christi 303, die 24 februarii, datum est. Quid autem inde sequitur, nisi illos martyres ex hac vita migrasse ante illud edictum? At Donatistae tamen ex eorum actis tempus persecutionis illius colligebant. Tam igitur infirma est ex his Augustini locis deducta argumentatio, quam certum videtur ab anno Christi 303 exortam fuisse Diocletianeam persecutionem.

Hujus autem anni diem, ejusdemque persecutionis primum assignat Cecilius (Cecil., cap. 12) Terminalia festa, quae 7 kalendas martii, sive die 23 februarii celebrari solebant. Nam »Romani«, ait Macrobius (Macrob., lib. I Saturnal., cap. 13), »non confecto februario, sed post vigesimum tertium diem intercalabant, [Col. 0916A] Terminalibus scilicet jam peractis; deinde reliquos februarii mensis dies, qui erant quinque, post intercalationem subjungebant.« De iis autem praeter antiqua kalendaria Romana, videsis Varronem (Varr., lib. V de Ling. lat.) et Augustinum (August., lib. VII de Civit., cap. 7). Nos vero aliquid de illis alibi perstrinximus.

Verumtamen contra hanc Cecilii nostri opinionem objici potest Eusebius (Euseb., lib. VIII Histor., cap. 2), qui hujusce persecutionis a Diocletiano excitatae, initium consignat anno 19 imperii illius, mense Dystro quem Romani martium vocant, appetente, vel sicut interpretatur Rufinus (Ruf., lib. VIII Histor., cap. 2), imminente die festo Dominicae passionis. In Chronico autem Eusebiano et Alexandrino (Ad ann. [Col. 0916B] Christi 384), atque in Ecclesiastica Theodoreti (Theodoret., lib. V Hist. Eccles., cap. 39) historia notatur ipse Paschae, aut salutaris passionis dies. Sed alii respondent diem Paschae anno Diocletiani 19 non incidisse in martii 25, sed aprilis 18 diem. Putant itaque hos scriptores intelligendos de primo Diocletiani in christianos edicto, prout suis in provinciis aut citius, aut tardius promulgatum est. Sed de hoc edicto paulo post dicendum.



ARTICULUS IV.

De ecclesia Nicomediensi persecutionis initio et jussu Diocletiani eversa, deque hujusce imperatoris edicto in Christianos protinus promulgato, de uno et altero regii palatii incendio, quis illius auctor, ac quomodo inde Galerius Diocletianum ad Christianos crudelius [Col. 0916C] vexandos accendere conatus sit.

Ubi notatus a Cecilio (Cecil., cap. 12) primus, uti proxime dictum est, persecutionis dies illuxisset, seu potius illucescere coepisset:

Ille dies primus lethi primusque malorum
Causa fuit.
Virg. lib. IV, Aeneid., V, 169. sicuti Virgilius, ab eodem auctore nostro, sed tacito nomine, citatus cecinit. Enimvero repente, inquit, adhuc dubia luce, id est ante exortum solem, ad ecclesiam profectus cum ducibus et tribunis, et rationalibus venit. In manuscripto codice habetur quidem pfectus, id est, profectus, sed nullo sensu, nisi aliquid aut additum fuerit, aut subaudiatur. Non enim ibi subaudiri potest Diocletianus, qui postea in palatio suo remansisse [Col. 0916D] perhibetur. Pro nomine igitur profectus legendum potius videtur pfectus, id est, praefectus forte praetorio, aut saltem unus ex his praefectis, qui Diocletianum, tunc Nicomediae degentem, more solito comitabantur. Is itaque quisquis fuerit praefectus cum aliis supra memoratis ad ecclesiam venit, ac revulsis foribus, simulacrum Dei quaesitum, ut supra animadvertimus, non invenerunt. Ab iis autem repertae, sacrae veteris haud dubie et novi Testamenti, Scripturae incenduntur, quas videlicet in ecclesiis asservari tunc mos erat.

Addit continenter Cecilius: Datur omnibus praeda. At combustis sacris Scripturis, quaenam, amabo te, praeda in illis Christianorum ecclesiis superesse poterat, [Col. 0917A] ab ethnicis diripienda? Num vasa sacra, ornamenta, scamna, scabella, cathedra? Non inutilis prorsus fuisset operae, si haec Cecilius noster breviter saltem perstringere voluisset. Alicujus siquidem pretii haec esse debebant, quae auctor noster ab iisdem ethnicis rapta fuisse declarat. Si quis nihilominus perspicue ostenderit captam illam praedam aliud non esse, quam sacrae Scripturae codices, quos ethnici, uti Eusebius mox citandus explicat, medio in foro cremaverunt, non omnino reluctabimur. At nemo tamen inficiabitur obscurum omnino esse Cecilii sermonem.

Interea dum haec in ecclesia Nicomediensi agerentur, ipsi in speculis, id est, Diocletianus et Galerius, ecclesiam ex suo palatio videntes, diu secum concertarunt utrum ignis ei supponeretur. Sed prohibuit [Col. 0917B] Diocletianus, ne incendio illo arderent vicinae domus, ac deinde pars aliqua civitatis. Quamobrem praetoriani milites paucis horis editissimum illud templum solo adaequaverunt.

Lactantius vero genuinis suis in operibus manifeste, quemadmodum alibi ostendimus, testificatur se tunc in Bithynia, videlicet Nicomediae, oratorias litteras docuisse, cum illud templum eversum est. Cur ergo Cecilius, si vere Lactantius fuit (Lactan., lib. V div. Inst. cap. 2), nunc etiam non dixerit se hujus eversionis oculatum fuisse testem, aliis examinandum relinquimus. At Eusebius id profecto non tacuit, scripsitque: »Haec omnia nostris temporibus completa sunt, tunc cum aedes sacras solo aequari, ac funditus subverti sacros divinarum Scripturarum libros [Col. 0917C] in medio foro concremari oculis nostris vidimus«: , In sua nihilominus de laudibus Constantini oratione nullam amplius praesentiae suae fecit mentionem, idque brevius simpliciusque hunc enarrat in modum. »Hi nuper , oratoria ab ipsis culminibus ad solum usque disturbantes, ac fundamenta ipsa eruentes, captae urbis imaginem spectantibus praebuerant.« (Euseb., orat de laud. Constant. cap. 9.)

Sed Cecilium nostrum (Cecil., cap. 13), si Iubet, sequamur. Postridie, inquit, quam Ecclesia Nicomediensis funditus destructa est, Diocletianus edicto publico sanxit ut Christiani omni honore ac dignitate privarentur, omnesque, ulla absque exceptione, subjecti essent tormentis, atque adversus omnes actio caleret, [Col. 0917D] ipsi non de injuria, non de adulterio, non de rebus ablatis possent agere, nec libertatem ullam aut vocem haberent. At Eusebius (Euseb., lib. VIII Histor. Eccl., cap. 2) paulo aliter retulit hoc edicto constitutum fuisse primo ut ecclesiae ad solum usque everterentur, exurerenturque sacrae Scripturae: secundo autem , , , , Quae sic latine vertit Rufinus: »Si quis inter nostros alicujus honoris praerogativa muniretur, sublata hac, maneret infamis: si quis servorum permansisset christianus, libertatem consequi non posset.« Valesius vero: »Ut honorati quidem infamia notarentur; plebeii [Col. 0918A] vero libertate spoliarentur, si in christianae fidei proposito permansissent. »Utramque hanc diversam Rufini et Valesii interpretationem exhibemus, quia quidam eruditi viri pro una stant, alii pro altera. In his autem verbis explicandis tota versatur difficultas. Nonnulli enim putant iis servos significari non posse; quandoquidem hi, qua carent, libertate spoliari non possunt. Sed contendunt alii Rufinum, aetati Eusebii proximum, et graecae linguae peritum, intellexisse verborum Eusebii vim, et quid illius tempore actum sit. Huc accedit, quod alias illo edicto nulla poena adversus christianos servos constituta designaretur. At certe quamvis servi libertate spoliari nequeant, eam tamen possunt aliquando consequi. Quid ergo prohibet quominus haec potestas [Col. 0918B] illis edicto Diocletiani ablata sit, et omnes omnino christiani aut infamia notati, aut perpetuae servituti mancipati fuerint?

Quidquid autem de Eusebii mente sit, certe Caecilius noster manifeste significat Christianis omnibus hoc edicto ademptam libertatem; ita ut in judiciis de injuria sibi facta, aut de adulterio, aut de rebus ablatis, conquerendi iis facultas omnis sublata sit, tametsi adversus eos omnes (in manuscripto codice omnis) actio judicis caleret, hoc est, maxima cum diligentia exerceretur. Nam et Cicero (Cicer., lib. IV, epist. 16 ad Attic.) scripsit: Judicia calent. Quid vero, si legatur valeret, et hic sensus Caecilii sit, sublatam Christianis omnibus, in judicium vocatis, quamlibet sese coram judicibus defendendi facultatem, [Col. 0918C] quamvis omnis ethnicorum in illos actio, delatio, et accusatio valeret atque admitteretur.

Porro autem illud Diocletiani edictum, quod quidem nec a Caecilio nostro (Cecil., cap. 14), nec ab Eusebio integrum exhibetur, Galerio non placuit, mitiusque visum est. Itaque ut illius animum ad Christianos crudelius excarnificandos inflammaret, incendium occultis quibusdam ministris palatio subjecit, curavitque Christianos hujus incendii pari invidia atque calumnia accusari. Eusebius vero narrat (Euseb., lib. VIII Histor. Eccl. cap. 6) illud incendium nescio quo casu excitatum; sed Christianos publico falsoque rumore dictos proclamatosque ejus auctores. Alio tamen ejusdem ipsius Eusebii (Idem, Constant. Orat. ad sanct. coet., cap. 25) in libro Constantinus [Col. 0918D] Magnus testificatur Christianos hujusce incendii revera insimulatos, quamvis ipse cum aliis Nicomediae tunc commorantibus, vidisset suis oculis fulmine ac coelesti quodam igne palatium fuisse incensum, quemadmodum a viris harumce rerum gnaris praedictum fuerat. At vero si Cecilius noster tum Nicomediae, sicuti Constantinus, commorabatur, id ipsi compertissimum esse debuit. Cur ergo illud tanto adhuc silentio ab eo praetermissum est? Num quia ubi palatium fulmine ardere coepit, tum illico Galerius occultos misit ministros, qui ignem illum magis accenderent? Numquid Cecilius, utpote brevitatis scrupulosus sectator, unam incendii hujus causam proferre, alteram praeterire potuit? Sed quomodo ardentissimus [Col. 0919A] ille divinae ultionis praeco tam insigne coelestis ignis, hostes Christianorum punientis, exemplum penitus omiserit, nobis alii edisserent.

Quaecumque autem fuerit silentii hujus causa, testatum Eusebius (Cecil., cap. 14) facit Christianos tunc ferro et flammis, aliisque suppliciis necatos. Scriptis vero Caecilius prodidit Diocletianum ira inflammatum, cum non posset, sive simularet se non posse suspicari Christianos illius incendii fuisse reos, praecepisse omnes suos, palatinos videlicet et domesticos torqueri; ut tanti sceleris quicumque rei convinci possent, meritis poenis afficerentur. Sed irritus omnino fuit ejus conatus; quia Caesaris, id est, Galerii familiam, cui incendiarii illi et nefandi homines adscripti erant, intactam penitus reliquerat.

Verum ipse Galerius, qui non patiebatur Diocletiani [Col. 0919B] iram deflagrare, hoc est, defervescere, et imminui, molitus est aliud incendium. Illius tamen, qui praeter Cecilium meminerit, scriptorem nullum invenimus. Nec mirum, inquiet aliquis. Nam, ut notat Cecilius, illud citissime extinctum est. Tunc autem ipse Galerius simulans se metuere, ne vivus arderet, Nicomedia prorupit, medio hyemis, ait auctor noster, profectione parata. Quid ergo sibi vult his verbis medio hyemis, qui prius dixerat eumdem Galerium cum Diocletiano habuisse per totam hyemem consilium? Sensus itaque, ut superius observavimus, illius est, Galerium medio hyemis tempore clam paravisse omnia ad eam, quam tunc meditabatur, fugam necessaria.



ARTICULUS V.
[Col. 0919C]

Quomodo Diocletianus saevierit in Priscam et Valeriam, in eunuchos potentissimos, et qui isti fuerint, item in presbyteros ac ministros cum omnibus suis, atque in omnis sexus et aetatis homines, nec non in domesticos, ac qua ille aliique judices saevitia universos ad sacrificia falsis diis facienda cogere conati sint.

Persuasum Galerius nec falso quidem habuit fore ut Diocletianus, post repentinam fugam suam, ad excruciandos omnes christianos acrius excitaretur. Et re quidem vera ille non solum in domesticos, inquit Cecilius (Cecil. cap. 15), sed in omnes etiam tanta iracundia efferbuit, ut primam omnium filiam suam Valeriam, conjugemque Priscam, de quibus postea [Col. 0919D] agendum, coegerit sacrificio pollui.

Deinde vero potentissimi ipsa sunt auctoris nostri verba (Ibid.), quondam ms. codex eda eunuchi necatio per quos palatium, et ipse, scilicet Diocletianus, ante constabat. Ibi pro verbo eda non minus mendose, at nonnulli opinantur, quam breviter scripto, legendum volunt, quidam eunuchi, quorum maxima erat in Diocletiani palatio potestas, et per quos ipse Diocletianus ante constabat. Sed hi non satis attendisse videntur quam variae sint adverbii quondam significationes. Non enim a bonis scriptoribus usurpatur tantummodo ad praeteritum tempus denotandum, verum etiam accipitur pro aliquando et semper, uti [Col. 0920A] Servius annotat in hoc Virgilii carmen, lib. II Aeneid. vers. 678:

. . . . . Conjux quondam tua dicta relinquor.
Unde et ille alibi: Quondam, inquit, tria tenet tempora sicut olim. Sensus itaque Cecilii esse potest potentissimos tum fuisse eunuchos, utpote qui Diocletiano summo essent in amore, ac proinde per eos et idem imperator, et palatium constabat.

Qui autem hi fuerint, si roges, tibi respondebimus nullum plerisque omnibus videri dubitandi locum, quin christianae religioni nomen dederint. Baluzius autem existimat unum ex iis fuisse Petrum, cujus celeberrimum martyrium ab Eusebio (Euseb. l. VIII histor. Eccl., cap. 6) describitur. Quidni etiam illis annumerabuntur Dorotheus, Gorgonius et alii, quorum [Col. 0920B] idem historiographus ibidem meminit, quique eos vocat , id est, ut Rufinus interpretatur, Regis cubicularios, et Valesius cubicularios pueros? Quis enimvero nescit hos Regum, seu Imperatorum cubicularios fere omnes eunuchos fuisse? Quamobrem eruditiores critici censent Cecilium de hisce loqui cubiculariis, de quibus idem Eusebius scripsit , . »Qui quidem summi honoris praerogativa ab Imperatoribus ornati, non minus, quam filii, ab iisdem diligebantur.« Quibus sane verbis confirmatur, quod paulo ante dicebamus eos hanc ob causam a Cecilio (Cecil. cap. 15) vocari potentissimos, per quos palatium et ipse Imperator constabat.

[Col. 0920C] Prosequitur Cecilius: Comprehensi presbyteri, ac ministri, et sine ulla probatione ad confessionem damnati. In codice autem Colbertino legimus ad confessione, sed emendandum haud dubie ac confessione, si revera propter memoratum prius palatii incendium damnati sint. At si pro fidei christianae confessione, uti verisimilius est, condemnati fuerint, ibi scriptum fortasse erat ob confessionem, videlicet solam christianae religionis, ita ut ulla absque alia probatione sint condemnati. Et cum omnibus suis, addit Auctor noster, id est, aliis inferioribus Ecclesiae ministris, aut domesticis deducebantnr, supple ad supplicium.

Ad haec vero, »omnis sexus et aetatis homines,« pergit Cecilius, »gregatim circumdato igne combusti, domestici alligatis ad collum molaribus mari mergebantur.« [Col. 0920D] Dictu autem non facile est quid ibi domesticorum nomine significetur, an omnis sexus et aetatis hominum, an presbyterorum et ministrorum domestici, aut potius, scholae domesticorum adscripti, quorum alii in foro habebant magistratum, alii militiae sacramento obligati, ex quibus aliqui imperatorem semper comitabantur. De his vero omnibus plura Gothofredus et Valesius. Quae autem verior sit obscurae dictionis Cecilianae explicatio judicent aequi rerum aestimatores.

Quid plura? Judices, pergit ille (Cecil. c. 15), per omnia templa dispersi, universos ad sacrificia cogebant. Quosnam universos? Numquid gentiles? Nam paulo ante [Col. 0921A] vidimus Priscam et Valeriam coactas fuisse ad haec facienda sacrificia. Certum enim non est, ut infra dicetur, an christianae revera fuerint. At si Cecilius ethnicos designet, negari profecto non potest, quin universos dicendo, eo nomine cujuslibet quoque conditionis et sexus christianos comprehendat.

Neque tamen id nobis omnino probari potest, quod inde doctissimus vir quidam infert hos tunc, salva Christi fide, templa ethnicorum frequentasse; ut falsis diis exhibito cultu et honore aliquo, poenas necemque haud incertam evitarent. Jam enim Tertulliani testimonio ostendimus christianis, templa gentilium adeuntibus, fas tantum fuisse spectare facta ab iis sacrificia, sed nullo penitus modo illorum esse participes, aut ullum omnino ementitis numinibus [Col. 0921B] exhibere honorem. Quis autem hasce leges a christianis pro nihilo habitas certissimis sine rationibus asserere audeat? Deinde vero Cecilius noster aperte declarat judices christianis vim intulisse, ut in templis sacrificia diis factitarent: sed non dicit, immo potius plane inficiari videtur eos ullo sacrificii, aut impii cultus quovis genere fuisse contaminatos.

Instat tamen vir eruditus. Nonne mox sequitur: Pleni carceres erant, tormentorum genera inaudita excogitabantur (Cecil. c. 15). Quibus autem, inquit, pleni erant carceres, et adversus quos excogitata sunt inaudita tormentorum genera, nisi adversus christianos, quos ethnici deprehenderant aliquem diis reddidisse honorem, ut atrocissima supplicia effugerent? Sed cuinam facile persuadebitur hisce falsis et mendacibus [Col. 0921C] christianis plenos tunc fuisse carceres? Quis potius non fateatur iis dici repletos, qui in ethnicorum templis, et aliis in locis, falsos eorum deos colere, illisque sacrificare palam audacterque detrectabant? Si quis tamen his rationibus nondum velit cedere, is audiat Eusebium, testem procul dubio ea de re fide dignissimum: , , , , (Euseb. lib. VIII hist. Eccles., cap. 6). »Innumerabilis ubique hominum multitudo custodiae mancipabatur, et carceres olim homicidis, et sepulcrorum expilatoribus deputati, [Col. 0921D] tunc Episcopis, Presbyteris, Diaconis, Lectoribus, atque Exorcistis complebantur, adeo ut iis, qui ob crimina condemnati fuerant, nullus jam locus superesset.« Cui autem probabile fiet hos omnes atque alios etiam, si ita velis, poenarum socios; aut plerosque ex illis, in carcerem propterea fuisse conjectos, quod deos aut vere aut ficte tantum et simulate coluissent aut eis sacrificassent?

Denique Cecilius narrat (Cec. c. 15) in secretariis, hoc est, in praetoriis, et locis, in quibus judices sedere solebant, positas fuisse aras; ut litigatores, sacrificio prius facto, causas suas orarent: Ne cui, ait idem Cecilius noster, temere jus diceretur, id est, ne alicui christiano, qui nulla prorsus ratione, nisi sacrificio [Col. 0922A] diis prius facto, audiendus erat; jus temere diceretur. Rem quippe omnino temerariam esse censebant; si quis umquam christianus aliter ad causam suam dicendam ab ullo judice admitteretur. Eum igitur horrendum plane in modum christiani in provinciis, sub Diocletiani ditione positis, excruciabantur. Quod quidem ex Eusebio mox citato assertum traditumque videbis. In aliis autem provinciis quid actum sit, jam, si lubet, attendamus.



ARTICULUS VI.

Quanta Diocletiani jussu fuerit in provinciis, Galerio et Herculio subjectis, Christianorum carnificina; contra vero quomodo Constantius ecclesias dirui passus, Christianos in Galliis incolumes, persecutionisque immunes servaverit.

[Col. 0922B] Cum Galerius imperator persecutionis, in christianos a Diocletiano commotae, uti diximus, auctor impulsorque perquam acerrimus fuerit, nullus plane dubitandi locus est, quin christianos suis in provinciis majori, quam alii imperatores, crudelitate torserit, necaveritque. Sed id infra suo loco clarius explicabitur. Verum ut christiana religio cum suis sectatoribus ubique terrarum funditus everteretur, Diocletianus, datis ad Maximianum Herculium, et Constantium Chlorum litteris, jussit ut illi in christianos eodem, quo ipse, modo saevirent. At Herculius, non admodum clemens, inquit Cecilius, sed crudelissimus homo, libens paruit per Italiam. Numquid solam? Nonne et per Africam, quam ipsi attributam supra [Col. 0922C] animadvertimus? Nemo sane umquam, uti putamus, id diffitebitur. Testatum siquidem Optatus Milevitanus (Optat., lib. I, § 13) facit Africam, cui et alias provincias Eusebius adjungit (Euseb. de Martyrib. Palaest. cap. 13), hac dirissimae persecutionis tempestate concussam fuisse, ac crudelissime exagitatam. Cecilius itaque solam nominavit Italiam, vel quia praecipua Herculii Augusti sedes erat, vel quia ibi tunc commoratus, ibidem coepit christianos persequi.

Sub his igitur principibus Diocletiano, Herculio, et Galerio, quos Cecilius tres appellat acerbissimas bestias, vexabatur, inquit, universa terra, ea videlicet tota quae eorum imperio et legibus parebat. Porro autem ii tanta saevitia et inhumanitate christianos vexabant; ut Cecilius (Cecil. cap. 16) illud verissimum [Col. 0922D] esse asserat, quod cecinit Virgilius, lib. VI Aeneid., v. 620 et seqq.

Non mihi si linguae centum sint, oraque centum,
. . . . . . . . . . . . . . . . .
Omnia poenarum percurrere nomina possim.
Et vero Eusebius (Euseb., lib. 8 hist. Eccles., c. 6) ingenue fatetur tantam tunc fuisse christianorum carnificinam; ut omnem prorsus dicendi copiam superet. Sed haec sane ex iis, quae alibi ex vero Lactantio in medium protulimus, clariora adhuc fiunt, omnibusque magis perspicua.

Ad Constantium autem quod spectat, is acceptis Diocletiani litteris, conventicula, id est, parietes, ait Cecilius, sive christianorum ecclesias et templa, quae restitui poterant, dirui passus est, ne, addit ibidem Cecilius, [Col. 0923A] dissentire a majorum praeceptis videretur. At, quorum, amabo te, majorum? Non Herculii, cui pariter Diocletianus scripserat. Non Galerii, qui utpote adhuc Caesar, eo major dici utique non poterat. Quid ergo si legeretur, majoris? Omnia profecto se bene haberent. Si tamen pertinacius contendas retinendam esse lectionem majorum, tibi id recte probanti nos statim ultroque assentiemur. At inde haud immerito inferri poterit non solum Diocletiani, sed alterius adhuc Imperatoris nomen latae adversus Christianos legi fuisse inscriptum. Tunc enim Cecilius eos Constantio majores potuit appellare. Sed quid in re adeo obscura facias, ubi unus tantummodo manuscriptus liber, et is quidem mendis passim infectus superest?

[Col. 0923B] Quidquid sit, Constantius horum majorum praeceptis obtemperare parum curavit. Nam si passus est, nec jussit ecclesias destrui; christianos tamen qui verum, ut ait adhuc Cecilius, templum Dei sunt, omnino servavit incolumes. Neque enim ullam, teste Optato Milevitano (Optat., lib. I, § 22), in christianos exercuit persecutionem, neque belli, quemadmodum Eusebius loquitur (Euseb., lib. VIII Hist. Eccles., cap. 13) adversus nos concitati, particeps unquam fuit. Quin immo felicissimum, inquit, vitae exitum pius imperator consecutus est, , , , . »Cum veri Dei cultores, qui sub imperio suo degebant, immunes ab omni noxa [Col. 0923C] et calumnia servasset, nec aut ecclesiarum aedes subvertisset, aut quidquam adversus nostros esset molitus.« Nec semel id dixisse contentus, iterum et tertio repetit.

Quid ergo, arguet aliquis, nonne ibi Eusebius contra Cecilii nostri opinionem diserte affirmat nullam a Constantio eversam fuisse ecclesiam? Sed is, quaeso, animum advertat quid ibi dixerit Cecilius ecclesias christianorum non Constantii quidem aut jussu, aut nutu dirutas fuisse, sed eum passum esse eas destrui, seu non impedivisse quominus ethnici illas destruxerint. Coacta itaque fuit illius tolerantia, ne Diocletiani, sive majorum praeceptis, uti dictum est, prorsus refragari videretur. Eo itaque sensu non immerito prorsus jure Eusebius dicere potuit ab illo [Col. 0923D] eversas non fuisse Christianarum ecclesiarum aedes.

Porro autem Cecilius scribit (Cecil., cap. 16) divexatam fuisse ab aliis tribus principibus universam terram, praeter Gallias, quae quidem quia sub ejusdem Constantii, sicut diximus, imperium ceciderant, hae nulla persecutionis procella jactatae quassataeque fuerunt. Jam enim Optatum et Eusebium audivimus, qui testificantur eum vexationis adversus nos concitatae nullo modo fuisse participem. Sed id adhuc evidentius demonstratur hac, quae a nobis non praetermittenda est, eximia comparatione, quam idem Eusebius (Euseb., lib. I de Vita Constant., cap. 13), inter eumdem Constantium, et tres alios superius nominatos imperatores, hisce verbis instituit; Illi ecclesias [Col. 0924A] Dei expugnare adorti, solo aequarant, et oratoria una cum ipsis fundamentis aboleverant. Hic vero a nefaria illorum impietate puras manus atque integras servavit, nec se ullatenus eorum similem praestitit. Et illi quidem Dei cultorum, tam virorum, quam mulierum caedibus, tanquam civili quodam bello, provincias sibi subjectas polluerant. Hic vero animum ab hujusmodi scelere purum atque inviolatum semper servavit. Illi coacervatis impiissimae superstitionis malis, se ipsos primum, ac deinde subditos omnes nequissimorum daemonum fraudibus manciparunt. Hic profundissimae pacis intra imperii sui fines auctor ac signifer, subditis suis permisit; ut absque ulla molestia divino cultui inservirent.« Atque haec ex interpretatione Valesii, apud quem [Col. 0924B] paulo longiora graeca Eusebii verba, si animus est, legere facile poteris.

Qua ergo, inquiet aliquis, ratione idem ipse Eusebius alibi asseruit (Euseb. de Martyrib. Palaest., c. 3,) provincias Occidentis, ac nominatim Galliam, , Vix duobus primis persecutionis annis integris furorem belli expertas fuisse: . . . . Nonne ibi aperte fatetur Galliam hujusce initio persecutionis vix integris duobus illis annis expertam fuisse gentilium furorem? Numquid ergo haec scribendo humani aliquid passus est, sibique ipsi et Cecilio nostro aperte contradixit? Dicine potest illi, quando hunc librum conficiebat, incompertum fuisse quid actum sit in Gallia? Respondent aliqui eo tempore in Constantii, bello adversus Barbaros [Col. 0924C] gerendo occupati, potestate positum non fuisse, ut omnem comprimeret ethnicorum impetum, quo in christianos ea in provincia habitantes dirissime grassabantur. Et id quidem confirmari potest quibusdam, si vera et sincera sint, martyrum Actis, in quibus gloriosas illorum ob Christi confessionem caedes descriptas legimus. Aliorum autem opinio est Eusebii verbis nihil aliud significari, nisi persecutionem in Galliis post biennium fuisse sedatam, sed tunc tamen quosdam martyrii palmam consecutos.

Quid vero si dicatur Constantium in ipso persecutionis exordio non ideo quidem, quia bello occupatus, sed quia Caesar tantum, et idcirco Diocletiano et Maximiano Herculio minor erat, tunc non potuisse ethnicorum in christianos saevientium refraenare insaniam [Col. 0924D] et furorem? Cum enim tunc cruentis imperatorum edictis armati essent, Constantius cohibere non potuit quominus illi quasdam subverterent ecclesias christianorum, atque ex his plures variis dirisque suppliciis trucidarent. At eo certe pacto Eusebius et sibi et Cecilio nostro reconciliari poterit. Nam si praeter Constantii voluntatem insano gentiles furore quasdam christianorum ecclesias diruerunt, si plures interfecerunt christianos, haec illo invito facta sunt. Quin immo haec quantum in se erat, impedivit, ac proinde eosdem christianos servavit incolumes, nec persecutionis in eos concitatae particeps fuit.

Neque ullus etiam locus alicui dabitur nobis adhuc objiciendi diversa martyrum Acta, quibus magnus illorum, [Col. 0925A] pro Christi fide occisorum, numerus recensetur. Etenim quantumvis certo certius demonstres magnam fuisse illorum in Gallia multitudinem, tibi semper respondebimus eos omnes contra Constantii voluntatem, eoque reluctante, excruciatos fuisse atque interfectos. Huc accedit quod peritiores aetatis nostrae critici de plurimorum horumce actorum fide ac sinceritate jure haud prorsus immerito expostulant, ac martyrum numerum in eis auctum esse criminantur.



ARTICULUS VII.

De Diocletiani vicennalibus, ac quando Romae celebrata fuerint, cur ille inde festinanter exierit, Ravennamque veniens, ac levi morbo correptus, nonum ibi susceperit consulatum, quo sensu inde Nicomediam [Col. 0925B] per ripam strigam contendisse, ibique morti sopitus, in dementiam incidisse dicatur.

Post accensum immanissimae persecutionis ignem, Christianos in omnibus pene, sicut dictum est, Romani imperii provinciis depascentem, Diocletianus Romam se contulit; ut ibi 12 kalendas decembris, id est, die 20 Novembris, anno 303, vicennalia, sive vicesimum imperii sui annum cum Maximiano Herculio, de quo postea agendum, celebraret. At Eusebius scribit (Euseb. de Mart. Palaest., cap. 1 et 2) hunc festum diem vicennaliorum die 17 Novembris celebratum fuisse Antiochiae. Neutro tamen die completa erant Diocletiani vicennalia; quia die 17 Sept. anno 384, uti jam annotavimus, creatus est imperator. Plures itaque eruditi homines Cecilii nostri [Col. 0925C] auctoritatem caeteris omnibus anteponunt, putantque Diocletianum, aliorum exempla secutum, atque ut sumptibus parceret, illud festum in vigesimum Novembris diem distulisse; ut sua celebraret una cum Maximiano Herculio vicennalia, simulque publicum cum eo de Narseo Persarum rege victo triumphum ageret. Non desunt, nihilominus, qui suspicentur Ceciliani libri scriptorem errasse in numero describendo atque ibi pro XII. KL. DCB. legendum 15 kal., id est, die 17 Novembris. Sed quis hoc audeat certo affirmare, nisi accedat melioris alterius codicis testimonium?

Ut ut sit: Diocletianus, uti ait Cecilius (Cecil., cap. 17), ferre non potuit populi Romani libertatem, id est, haud dubie probra, contumelias, convicia, [Col. 0925D] quibus ab eo ob superbiam, et divini honoris ambitum publice vexabatur. Quamobrem festinanter et jam impendentibus kalendis Januariis prorupit ex urbe Roma, nec in ea tredecim adhuc dies remanere potuit. Inde autem venit Ravennam. Sed per omne iter, uti Cecilius noster loquitur, tametsi lectica plurimum vectus, saevientibus frigore et imbribus, in levem incidit perpetuamque aegritudinem. Kalendis porro Januariis, anno 304, nonum consulatum Ravennae inivit. At ibi levi illo morbo semper laborans, post transactam aestatem hinc egressus est, Nicomediamque se contulit per circuitum, inquit Cecilius, ripae strigae.

At mirum profecto quantum haec duo posteriora [Col. 0926A] verba ingenium eruditorum nostrae aetatis virorum exercuerint. Dodwellus enim peculiarem et integram de iis scripsit dissertationem, quae ad calcem hujus Ceciliani libri in quibusdam illius editionibus adjecta est. In ea autem probare conatur strigam vocem esse agrimensorum, a castrametatione ad coloniarum agros distribuendos traductam, eaque agrorum, et antea castrorum metam ac limites significari. Tum deinde similiter nititur demonstrare Danubium Romani imperii fuisse limitem. Atque ex his ille concludit ripae strigae nomine designari Danubii ripam. Itaque opinatur ex duobus illis Cecilii verbis colligi posse Diocletianum Ravenna usque ad Danubii ripam lectica, ac deinde navi delatum per Danubium, huc et illuc se flectentem, et Pontum Euxinum venisse [Col. 0926B] Nicomediam.

Sed quamvis Dodwellus luce clarius ostendisset strigae nomine Danubium potius, quam alium fluvium designari, ac vocem ripae ideo additam, quia huc et illuc fluvius ille se flectit, Romanique imperii meta erat; pluribus tamen non persuasit Diocletianum aegrotantem longa et periculosa navigatione per cataractas Danubii et Ponti Euxini procellas Nicomediam transvectum fuisse.

Alii igitur censent illum Ravenna Nicomediam deportatum pedestri itinere, non via quidem breviori, quae difficilior erat, sed longiori atque faciliori, per Danubii videlicet ripam. Tota itaque difficultas in nomine strigae versatur. Eam autem in codice manuscripto corruptam putant: sed quomodo corrigenda [Col. 0926C] sit, diversae prorsus sunt illorum opiniones. Quidam enim reponendum suspicantur Strigoniae, alii Phrygiae, alii Histriae, vel Histricae, alii denique Istricae, id est, Danubianae. Nam Danubius alio nomine, uti omnes norunt, Ister vocatur. Si autem Diocletianus Danubii ripam peragravit, haec posterior opinio aliis certe videtur verisimilior. Danubius quippe ibi nomen Ister sortitur ubi versus ostia vergit, atque inde Diocletianus Nicomediam deferri potuit.

Per totum autem illud iter Diocletiani morbus sic recruduit, eoque Nicomediae ita oppressus est, ut idibus Decembris pro mortuo habitus fuerit. Tunc tamen: Morte sopitus, inquit auctor noster, animam receperat. Sed quid haec verba morte sopitus, inquiunt aliqui, significant, nisi mortuum? Quia ergo Diocletianus [Col. 0926D] adhuc vivebat, legendum potius existimant, pro mortuo, aut morti sopitus. Quid vero, si Cecilius minus proprie locutus, significare voluerit maximum animi deliquium, quo Diocletianus omni sensu vitali aliquandiu privatus est, atque adeo tamquam morte, sive morti sopitus? Et certe ille sic prosequitur: Animam receperat; nec tamen totam. Demens enim factus est; ita ut certis horis insaniret, certis resipisceret.

Visne hanc Diocletiani dementiam tibi alterius Scriptoris testimonio comprobari? En adest Eusebius (Euseb., lib. VIII Eccles. histor., cap. 13), qui memoriae mandavit illum, vix expleto secundo persecutionis anno, in difficilem quemdam morbum incidisse: , [Col. 0927A] cujus vi de mentis suae statu dimotus est. Constantinus (Constant. Magn. Orat. ad Sanct. Coet., cap. 25) vero Magnus testificatur illum post cruentae persecutionis saevitiam, suamet sententia damnatum, , ob insaniae vitium, et vili quodam domicilio inclusum, scelerum suorum dedisse poenas. Nec desunt, qui opinantur eumdem Diocletianum, tacito tamen nomine, a Chrysostomo designari (Chrysost., lib. contr. Gent. et de Babyl.), ubi de variis tyrannorum suppliciis disserendo, litteris tradidit unum ex iis mortuum esse ad insaniam redactum.

At Diocletianus, ut mortis suae suspicionem tolleret, prodivit in publicum, kalendis martii, anno videlicet 305. Sed quia toto fere anno aegritudine [Col. 0927B] contabuerat, vix a quoquam agnosci potuit.



ARTICULUS VIII.

De colloquio, quo Galerius Diocletianum imperio cedere coegit; utrum recte illi proposuerit Nervae imperatoris exemplum; quanta in hoc colloquio insolentia Galerii et Diocletiani timiditas; an recte Cecilius asserat Constantinum ibi fuisse praesentem, ac Diocletianum a Galerio impulsum et coactum sese abdicavisse imperio.

Non multis post memoratas martii kalendas diebus, Maximianus Galerius ad Diocletianum gravissime aegrotantem advolavit; ut eum ad cedendum imperio compelleret. Cecilius vero quamvis summam brevitatem ubique, uti saepe diximus, sectetur; [Col. 0927C] longum nihilominus utriusque colloquium transcripsit, quo Diocletianus tandem, sed aegerrime ad deponendam imperatoris dignitatem adactus est. Galerius itaque id primum illi, uti narrat auctor noster, molliter et amice persuadere aggressus, objecit senescentis aetatis et corporis morbo pene confecti infirmas vires, exemplumque Nervae, qui imperium Trajano tradiderat. Sed respondit Diocletianus Nervae facile fuisse, post unum imperii annum, ad privatam redire vitam, in qua quidem consenuerat: sibi vero, qui tamdiu imperaverat, illud nec decens esse, nec ob conflata plurimorum odia satis tutum.

At quomodo tanta, inquies, confidentia asserit Cecilius depositam fuisse a Nerva imperatoris dignitatem? [Col. 0927D] Nonne Eutropius (Eutrop. hist. Rom. lib. IX) palam declarat Diocletianum omnium, post conditum Romanum imperium, esse solum, qui ex tanto fastigio ad privatam vitam remeaverit? Nonne Plinius (Plin. Paneg. Trajan. § 9 et 10) qui eo tempore floruit, Trajano idcirco gratulatur, quod quamdiu Nerva vixit, illius imperii ita fuerit socius et particeps; ut sibi ipsi privatus videretur.

Verum alii opinantur verba haec Plinii neutiquam de imperio, sed de vita Nervae intelligenda. Nam ibidem continenter adjecit: »Audita sunt vota tua« nimirum Trajani, »sed in quantum optimo illi et sanctissimo seni utile fuit, quem dii coelo vindicaverunt, ne quid post illud divinum immortale factum, [Col. 0928A] mortale faceret.« Sed contendunt quidam haec a Plinio dicta, et perorata fuisse, quoniam Trajanus tres menses cum Nerva imperavit. Contra vero alii urgent eumdem Plinium Tacito scripsisse se ab eodem Nerva, qui jam privatus erat, ideo laudatum, quod in Baebii Messae a Domitiano in exilium pulsi causa aliquid antiquis simile fecisset. At respondent alii hanc quidem epistolam a Plinio scriptam, cum Trajanus revera imperabat, sed eum loqui de hac Baebii Messae causa, quae prius acta fuerat anno Christi 93, quo Domitianus erat imperator, Nerva vero privatus.

Porro autem quantum obscura videri possunt Plinii, tantum aperta et clara sunt haec Aurelii Victoris verba: »Cum Nerva extrema aetate imperium arbitrio [Col. 0928B] legionum cepisset, ubi prospexit, nisi a superioribus robustioribusque corpore animoque geri non posse, mense sexto ac decimo semet eo abdicavit.« (Aurel. Vict. de Caesar. ubi de Nerva.) Atqui inde colligi potest aut sparsum rumorem, aut quosdam credidisse Nervam, morti jam proximum, cessisse imperio, vitamque aliquamdiu, licet brevissimo tempore, ut Dio Cassius aliique testantur, privatam egisse (Dion. Epit.).

Galerius ergo impotenti imperandi cupidine inflammatus, ad senem valde aegrotantem decipiendum satis sibi esse putavit, si illud Nervae exemplum illi proponeret. Fieri autem facile potuit, ut Diocletianus re non satis accurate expensa, ac Galerii sermone turbatus, responderit Nervam sese abdicasse [Col. 0928C] imperio, postquam illius fraena uno tantum anno moderatus fuisset. Nam in hoc saltem ipse Diocletianus videtur errasse, quod Galerio respondit Nervam uno dumtaxat anno regnasse, quem Aurelius Victor, mox laudatus, sex insuper, vel sicut alii a nobis alibi citati aiunt, quatuor praeterea menses imperasse testificantur.

Post haec Cecilius narrat quomodo uterque Galerius et Diocletianus colloquium suum prosecuti fuerint, atque ille transierit ad comminationes, quibus Diocletianus perterrefactus, ad deponendum imperium, atque Severum et Maximinum Caesares, rejecto Constantino, creandos tandem coactus est. Maximam porro hujusce colloquii partem sic superius exhibuimus; ut necesse amplius non sit illud [Col. 0928D] iterum describi.

Sed quaedam tamen sine aliqua observatione nunc praetermittere non possumus, ac primo quidem tantam in hoc dialogo animadverti insolentiam feritatemque Galerii, quantam Diocletiani senis imbecillitatem ac timiditatem. Eo enim impudentiae processit Galerius; ut praeter caetera dixerit jam missum a se, sed Diocletiano, cum quo loquebatur, inconsulto, Herculium, qui Severum Caesarem nuncuparet. Diocletianus vero, etsi ei superior, id patientissime tulisse, nec mussitasse quidem perhibetur. Verum responderi forsitan potest prius insolentiae vitium Galerio, barbaro utique ac ferocissimo homini, qui jam totum, sicuti ait Cecilius, orbem inhiaveverat [Col. 0929A] (Cecil. cap. 18), et posterius imbecillitatis Diocletiano seni, ex gravissimo corporis animique morbo vix convalescenti, haud plane immerito attribuendum.

Difficilius fortasse illud videbitur, quod ibidem de Constantino Magno Cecilius noster memorat: Eratque, cum Diocletianus et Galerius inter se colloquebantur, tunc praesens. Ubinam enim, obsecro, tunc praesens erat? An in Diocletiani palatio, ut quibusdam placet; an in ipso cubiculo, ubi ille cum Galerio loquebatur, quemadmodum aliis visum est? In hujusce autem secundae opinionis confirmationem illud proferri potest, quod paulo post Galerius fertur Diocletiano ostendisse Maximinum Daiam, Caesarem mox nuncupandum. Eorum enim in cubiculo [Col. 0929B] si hic aderat, cur ergo non ipse etiam Constantinus, qui ibi praesens fuisse asseritur? Atqui si in hoc cubiculo revera stetisset, imperatorum aut verbis, aut signis deprehendere procul dubio potuisset se a Caesaris dignitate rejiciendum. Sed his plura ac subsequentia ipsiusmet Cecilii verba repugnare omnino videntur, quemadmodum infra ostendemus.

Porro autem quocumque modo te ab hac difficultate expedieris, in aliam non minorem confestim incides. Nam si Diocletianus lacrymabundus, ut ait Cecilius (Cecil. cap. 18), gemebundus atque omnino infirmus et reluctans imperiali purpura et dignitate sese ipsum exuit, qua, quaeso, ratione Aurelius Victor scripsit depositum a Diocletiano imperium, non quidem impulsu Galerii, sed discordiarum [Col. 0929C] metu; non ob infirmam valetudinem, sed cum valentior erat et animo et corpore? »Namque imminentium, inquit, scrutator, ubi fato intestinas clades, et quasi fragorem quemdam impendere comperit status Romani, celebrato regni vigesimo anno, valentior curam P. R. abjecit, cum in sententiam Herculium aegerrime traduxisset.« (Aurel. Vict. de Caesar., ubi de Diocl.) Sed ibidem adjecit aliam quidem aliorum, sed falsam esse opinionem, veram autem eam sibi videri, qua Diocletianus excellenti natura praeditus ad communem vitam, spreto ambitu, descendisse tradebatur. Nec ille igitur, nec alii hujusce opinionis assertores, existimaverunt violentam aut coactam fuisse Diocletiani abdicationem, sive propter infirmitatem, sive propter Galerii metum.

[Col. 0929D] Eutropius vero narrat (Eut. Brev. hist. Rom. lib. IX) Diocletianum imperio, cui regendo sentiebat se imparem, cessisse una cum Herculio, cui id antea, sed aegre persuaserat. Vides igitur quam aperte testetur depositam sponte et ultro a Diocletiano imperialem purpuram.

Eumenium tamen (Eum. Paneg. Constant., § 15) si velis, audies longe clarius loquentem: »At enim divinum,« inquit, »illum virum,« Diocletianum, »qui primus imperium et participavit et posuit, consilii et facti sui non poenitet, nec amisisse se putat, quod sponte transcripsit.« Quin etiam ille ibidem innuit eumdem imperatorem prius cum Herculio in [Col. 0930A] Jovis Capitolini templo jurasse fore ut simul imperio sese abdicarent.

Aliumne adhuc testem desideras? tibi dabimus Constantinum Magnum, qui Diocletianum, si fides Cecilio nostro habenda sit, purpura imperiali sese exuentem viderat. Ab illo quippe in ipsa sua ad Sanctorum coetum oratione idem Diocletianus dicitur postea vixisse privatus, atque, , suamet ipse damnatus sententia (Apud Eus. Orat. ad sanct. coet.,cap. 25). Numquid autem illud scriptum traditumve legitur de imperatore, qui Galerii ferocia et minis ad abjiciendam supremam imperii dignitatem adactus est? Quis autem dixerit minorem esse Constantini Magni et aliorum a nobis laudatorum, quam Lucii Cecilii auctoritatem?

[Col. 0930B] Contra vero plures, inquiet aliquis, asserunt depositum ab illo imperium, vel ob senectutis inertiam et imbecillitatem, uti Eutropius paulo ante citatus: vel ob insanientis animi vitium, sicut Constantinus Magnus, a nobis etiam mox citatus, vel tandem, ut ait auctor incertus Panegyrici, cum graviores anni, aut valetudo deficiens, eum receptui canere coegissent. Nonne igitur inde colligi potest id ab eo sponte factum; quamvis senio et infirmitate ad hanc abdicationem faciendam impulsus fuerit? Recte forsitan, si Galerius, nullo terrore injecto, illum ad exuendam purpuram adduxisset.

Instabis tamen: Quid obstitit quominus Diocletianus non tam Galerii comminationibus, quam amicis illius verbis tandem convictus, nuntium imperio [Col. 0930C] volens lubensque remiserit? Sed quid etiam impedivit, arguet alius, quominus alii scriptores descripserint insolens illud Galerii cum Diocletiano colloquium, aut illius aliquam saltem mentionem fecerint? Verum non de rebus quae fieri potuerunt, sed de iis, quae reipsa actae sunt, quaestio habetur. At plerique omnes diserte affirmant Diocletianum, et alii quidem senio et corporis infirmitate debilitatum, alii vero integris adhuc viribus, ac valentiorem, ultro ac sponte sua, nulloque alio cogente, deposuisse imperium. At haec opinio plane penitusque adversatur Cecilii verbis, quibus apertissime declarat Diocletianum post Galerii minas, lacrymabundum, ac gemebundum ab imperatoris dignitate cessisse. Quoquo enim modo gemitus et lacrymas effudisse dicatur, quis sibi [Col. 0930D] facile persuadebit ea fuisse hominis non coacte, sed ultro libenterque cedentis indicia? Porro autem sinceris veritatis indagatoribus decernendum relinquimus utrum Lactantius, qui tum Nicomediae commorabatur, tam alto, ac Cecilius, voluntariam Diocletiani abdicationem silentio praetermisisset.



ARTICULUS IX.

Ubi et quomodo Diocletianus Maximinum induerit purpura, eumque, ac Severum, repulso Constantino, Caesares renuntiaverit; utrum vera sit ea de re Cecilii opinio, quem in locum Diocletianus, deposito imperio, sese receperit, et ubi Licinius, eo praesente, factus sit imperator.

Post memoratum superiori articulo colloquium, [Col. 0931A] quo Diocletianus, impellente Galerio, imperium, ut ait Cecilius, deponere tandem decreverat, uterque imperator, et Constantinus, iis qui tum Nicomediae hyemabant, militibus eorumque primoribus stipati, ex hac urbe kalendis maii, anno Christi 305, ad quemdam locum venerunt, tribus fere millibus inde distantem. Is autem locus, inquit auctor noster, (Cecil. cap. 19) altus erat, et in eo erecta columna cum Jovis signo, hoc est, statua et simulacro, atque ibi Herculius, de quo infra, purpuram sumpsisse memorabatur.

Diocletianus autem hoc in loco milites e tribunali allocutus, Severum et Maximinum Daiam, repente pronuntiavit Caesares. Tum Galerius, repulso inde Constantino, protraxit a tergo Maximinum, exutumque veste privata, in medium constituit. Nec mora [Col. 0931B] ulla, Diocletianus eum illa induit purpura, qua seipsum exuerat. Mirabantur vero omnes et stupebant id ita, tamque ex inopinato factum; tum quia quis, aut unde esset Maximinus, ignorabant; tum quia arbitrabantur Constantinum Caesarem futurum.

Sed jam ille rejectus fuerat ab imperatoribus in eo celebri colloquio, cui quidem, si Cecilio credimus, erat tunc praesens. At si huic colloquio revera interfuit, qua ille fronte, inquiet aliquis, in illum excelsum locum cum imperatoribus conscendere ausus est, ubi se non summa sine ignominia repellendum esse certo sciebat? Nonne igitur tota via erravit Cecilius, aut falsis rumoribus aures facilius praebuit? Nam Anonymus Valesianus expresse tradidit Severum [Col. 0931C] et Maximinum Caesares factos, Constantino nihil tale noscente. Sed postea, locoque opportuniore investigabimus si quae sit ratio, qua sublatis hisce difficultatibus, opinio Cecilii defendi stabilirive possit.

Pergamus interim, atque expendamus utrum illud verius sit, quod Cecilius noster de duobus Caesaribus a Diocletiano creatis narrat. Nam Anonymus Valesianus haud dubitanter affirmat eos non ab illo, sed a Galerio renuntiatos fuisse Caesares: Hos, inquit, Severum videlicet et Maximinum, Galerius Caesares fecit. Et haec quidem sententia liquido confirmatur hisce Eutropii verbis: Caesares duos creavit Galerius Maximianum, seu Maximinum, quem Orienti praefecit, et Severum, cui Italiam dedit (Eutr. Brev. Rom. hist. lib. X, init.). Atque inde lux aliqua affertur Socrati, similiter dicenti: , [Col. 0931D] , (Socrat., lib. I histor. cap. 2). Duos Caesares, Maximinum in Oriente, Severum in Italia constituit, non eo certe sensu, quod Galerius eodem tempore unum in Oriente, alterum in Italia, inde tam remota, creaverit Caesarem, sed unum ipsemet in Oriente, alium in Italia alicujus ministerio nuncupaverit; vel potius utrumque his Romani imperii praefecerit provinciis. Eam autem haud dubie ob causam auctor noster adjecit (Cecil. c. 19) Maximinum accepisse Orientem calcandum et conterendum. In Eusebiano denique Chronico habetur: Maximinus et Severus a Galerio Maximiano Caesares facti. [Col. 0932A] In quibusdam vero hujus Chronici codicibus manu exaratis, et in editionibus erratum est, ubi haec Caesarum nuncupatio in alterum post Diocletiani et Herculii repudiationem annum, contra aliorum codicum fidem rejicitur.

Quid ergo, inquiet aliquis, nonne haec pugnant cum Cecilii sententia? Nam ille expresse asserit Maximinum a Diocletiano indutum fuisse purpura, renuntiatumque Caesarem coram Galerio, qui Herculium antea miserat, ut ab eo Severus in Italia Caesar similiter nuncuparetur. At quia auctor noster non minus manifeste asseverat factam esse utramque illam inaugurationem, Galerio instigante atque impellente, numquid dici potest eam idcirco, hancque ipsam ob rationem soli Galerio ab Eutropio, Eusebiani Chronici [Col. 0932B] auctore, et Socrate (Socrat., lib. I hist. Eccles. cap. 2), atque aliis etiam, si velis, ascribi?

Diocletianus porro, sic deposita purpura, factus est iterum Diocles, quemadmodum auctor noster loquitur, id est, Diocletianus rediit ad privatam vitam, quam ante assumptum imperium dum agebat, Diocles, uti supra diximus, vocabatur.

Maximino autem Caesare creato, ille protinus e tribunali et excelso, de quo paulo ante dictum, loco descendit, rhedaque per civitatem, ait Cecilius (Cecil. cap. 19), hoc est, Nicomediam, in patriam exportatur. Sed de illius patria supra disputavimus, quam alii Diocleam, sive Docleam, alii Salonas esse opinantur.

Non ibi tamen semper commoratus est. Quando [Col. 0932C] enim Herculius ad Galerium venit, Aderat ibi Diocles, inquit Cecilius (Cecil., cap. 19), a genero, Galerio, nuper accitus, ut quod ante non fecerat, praesente illo, imperium Licinio daret. Sed quemnam in locum Herculius Galerium convenerit, auctor noster penitus tacuit, et aliis reliquit divinandum. Anonymus autem Valesianus clarius procul dubio dixit: Galerius in Illyrico Licinium Caesarem fecit. Si quaeras qua in urbe, disces ex Eusebii Chonico: Licinius a Galerio Carnunti Imperator factus. Pannoniae autem ea urbs est, ad Danubii ripas sita, quae a Zozimo (Zozim, lib. II histor.) male cum Carnute, Galliae Celticae urbe, confunditur. Porro autem Galerius Licinium non praesente tantum, sed adscito etiam, sicuti loquitur Aurelius Victor (Aurel. Vict. de Constan. et Armen.), in [Col. 0932D] consilium Jovio, id est, Diocletiano, Augustum creavit. At Herculius, qui illuc venerat, huic Licinii inaugurationi aut praebuit assensum, aut eum negare non ausus est.



ARTICULUS X.

Utrum ea vera sint, quae Cecilius narrat de privata Diocletiani vita, atque utrum ob negatum ipsi filiae suae Valeriae exulantis reditum, et eversas statuas maerore et fame consumptus interierit.

Diocletianus Carnunte reversus Salonas, ibi praeclaro, si Eutropio credimus (Eutrop., lib. IX Brev. in fin. et lib. X), otio consenuit, nec unquam, ut [Col. 0933A] idem Eutropius, Aurelius Victor (Aurel. Vict. in Epitom. de Dioclet.), et Zozimus (Zozim., lib. II hist.) testificantur, adduci potuit: ut oblatam sibi ab aliis Imperatoribus purpuram resumeret. Quod quidem Eumenius (Eumen. Panegyric. Constant., § 15) his: quorum nonnulla jam retulimus, praedicat verbis. »At enim divinum illum virum, qui primus imperium et participavit, et posuit, consilii et facti sui non poenitet, nec amisisse se putat, quod sponte transcripsit. Felix beatusque vere, quem vestra tantorum principum colunt obsequia privatum. Sed et ille multijugo fultus imperio, et vestro tegitur laetus umbraculo, quos scit ex sua stirpe crevisse, et glorias vestras sibi juste vindicat.«

Verumtamen illo in otio, quantumvis praeclaro, multa, si Cecilio fidem habeas (Cecil. cap. 41), expertus [Col. 0933B] est adversa. Primum enim nec missis saepius legatis, nec repetitis precibus, obtinere a Maximino umquam potuit, ut filiam suam Valeriam Augustam, in desertas, ut paulo post dicetur, Syriae solitudines cum matre sua relegatam, sibi remitteret.

Praeterea ille adhuc vivus, uti Cecilius loquitur, vidit suas, suique collegae Maximiani Herculii statuas et imagines jussu Constantini Magni eversas atque destructas: Quod nulli umquam, sicuti ipse ibidem adjecit, Imperatorum acciderat. At nobis occurret aliquis, et objectabit, quo ergo jure Eumenius, a nobis proxime citatus, publica in oratione, ac ipsomet Constantino Magno praesente et audiente, tantis laudibus praedicavit summam illius erga Diocletianum [Col. 0933C] venerationem, si illo ipsomet Constantino jubente, statuae et imagines ejusdem Diocletiani deturbatae sint? Nonne ergo Cecilius ibi adhuc erravit? Non inepta quidem erit ea redargutio, si recte probetur hanc orationem ab Eumenio peroratam fuisse post Diocletiani interitum. Nam Cecilius scribit, ut mox videbitur, illum obiisse paulo post statuarum suarum eversionem. Verum panegyricus ille sermo anno 310 habitus esse, et Diocletianus tribus postea annis ex hac vita migrasse perhibetur. Et certe ipsemet Eumenius videtur Diocletiani, quasi vitam adhuc agentis, facere mentionem. Denique Cecilius nobis manifeste satis insinuat non solius quidem Diocletiani, sed conjunctas illius Maximianique Herculii statuas, atque imagines, in hujus praesertim odium [Col. 0933D] revulsas et depositas fuisse. Audias, velim, ipsa auctoris nostri verba. »Senis Maximiani statuae Constantini jussu revellebantur, et imagines cum quo pictus erat, detrahebantur. Et quia senes ambo simul plerumque picti erant, et imagines simul deponebantur amborum.« Jussisse igitur videtur Constantinus non alias, quam Herculii imagines destrui. At has revera dirutas fuisse suo loco ostendemus. Quia vero vix aut potius nullo modo fieri potest, ut Constantinus nescierit hujus et Diocletiani imagines simul esse pictas, eas omnes procul dubio everti praecepit. Quo igitur modo id cum maxima, quam Eumenius in eodem Constantino adeo laudavit, Diocletiani veneratione stare queat, alii fortasse nos docebunt.

[Col. 0934A] Sed alius quispiam insurget adhuc in Cecilium nostrum, nobisque objiciet falsum esse, quod ille asserit Diocletianum primum esse omnium, qui vivus imagines suas excisas viderit. Nam Tacitus (Tacit., lib. III histor. sub fin.) diserte asseverat Vitellium imperatorem, antequam occideretur, vidisse cadentes statuas suas. Numquid autem in Cecilii favorem dici potest has statuas ab illo aliter visas esse cadentes, quam a Diocletiano? Vitellii enim statuae in magno vulgi tumultu, ut scribit ibidem Tacitus, eversae sunt. Diocletianus vero imagines quidem suas deturbatas conspexit jussu Constantini imperatoris, sed sine ulla populi seditione.

Caeterum quamvis Diocletianus non tam in sui, quam in Maximiani Herculii invidiam, imagines suas dejectas viderit; non potuit tamen, si Cecilio credas, [Col. 0934B] tantam contumeliam patienti ferre animo. Tunc enimvero moriendum, uti ille aiebat, sibi esse decrevit. Sed quodnam, putas, elegit voluntariae mortis genus? Audi, obsecro, ipsummet adhuc Cecilium nostrum: Proculcatus injuriis, atque in odium vitae dejectus, postremo fame atque angore, id est, moerore et tristitia confectus est. Sed non alias ille injurias memorat, nisi eversas eo, quo diximus, modo ejus imagines, et ipsi negatum a Maximino filiae suae exulantis reditum. Ac certe tantae non videntur hae contumeliae, ut propterea Diocletianus, qui in praeclaro, ut diximus, otio consenescebat, in tam immane vitae odium venire debuerit.

Quid vero, quod aliae sunt, et valde diversae de [Col. 0934C] illius morte aliorum Scriptorum opiniones. Etenim ab Eusebio dicitur (Euseb., lib. VIII Append.) , diuturno ac molestissimo morbo confectus. Tacet autem quis ille morbus fuerit, vel utrum in illum inciderit moerore, aut desperatione, aut senectutis infirmitate. Hieronymus vero (Hieronym. Comment. lib. III in Zachar., cap. 14, v. 18) eum in tyrannorum numero ponit, qui propterea quod Christi Ecclesiam afflixerint, crudeli morte mulctati sunt. Sed quid ibi speciatim de illo dixerit, intelligi non potest. In Aurelii autem Victoris Epitome illius interitus his verbis describitur. »Vixit annos 68, ex quibus communi habitu prope novem egit: morte consumptus est, ut satis patuit, per formidinem voluntaria. Quippe cum a [Col. 0934D] Constantino atque Licinio vocatus ad festa nuptiarum, per senectam quominus interesse valeret, excusavisset, rescriptis minacibus acceptis, quibus increpabatur Maxentio favisse, ac Maximiano favere, suspectans necem dedecorosam, venenum dicitur hausisse.« Numquid ergo hunc timorem auxit triste dirutarum statuarum imaginumque suarum spectaculum? Numquid etiam dici potest eum, veneno sumpto, noluisse postea ullum cibum sumere? Porro autem Aurelius Victor id, quod ex ejus libro retulimus, non asseveranter affirmat, sed nos ipse admonuit, illud fama tantummodo aliorumque testimonio fuisse traditum.

Ad recentiores vero gradum si faciamus, Alexandrini [Col. 0935A] Chronici auctor nobis cito occurret, qui scripto haec prodidit: Galerius Maximianus, legendum Diocletianus, aqua intercute , graviter laborans, Salonis; Suidas vero de eodem Diocletiano et Maximiano ejus genero: (Suidas ad v. ) , , Nam alter quidem a Senatu jugulatus fuit: alter vero se ipse strangulavit. Sed unde haec ille delibaverit, cum penitus sileat, dictu sane difficillimum est. Utrum autem Cecilius noster propius ad verum, quam alii accesserit, aliorum esto judicium. Nos interim ad ea, quae ille de Prisca ejusdem Diocletiani uxore, et Valeria ejus filia narrat, enucleanda transibimus.



CAPUT IX.

[Col. 0935B] De Diocletiani uxore Prisca, et filia ejus Valeria.



ARTICULUS PRIMUS.

Quam rara Priscae, et frequens Valeriae apud antiquos auctores mentio; utrum ambae christianam religionem professae sint.

Quam saepe ab antiquis auctoribus Valeriae, Diocletiani filiae, tam raro uxoris ejus Priscae mentio facta est. Scimus quidem hujus imperatoris conjugem in quibusdam sanctorum Actis Serenam, in aliis Alexandram vocari. Sed haec Acta nec vera jure sane merito videntur, nec sincera. In gestis praeterea pontificalibus, ab Anastasio editis, appellatur Eleutheria, et in vetustissimo eorum codice Leutheres. At id solo [Col. 0935C] horumce gestorum scriptoris testimonio nititur. Prisca porro a Cecilio nostro cognominatur: sed utrum potiori jure, eaque pluribus nominibus nuncupata sit, ab aliis eruditioribus libenter audiemus.

Caeterum Diocletianus ex uxore sua filiam suscepit Valeriam, quam in matrimonium, ut infra ostendemus, collocavit Maximiano Galerio, cum ipsum Caesarem, imperiique sui socium fecit. Hic vero caesis, ut scribit Aurelius Victor (Aurel. Vict. de Caesar. ubi de Arment.), immanibus sylvis, ac Peltonae, apud Pannonios lucu in Danubium immisso, provinciam nomine uxoris suae Valeriam voluit nuncupare. Suffragatur huic opinioni Ammianus Marcellinus (Ammian. Marcell., lib. XIX, cap. 11), qui litteris mandavit eam [Col. 0935D] provinciam sic fuisse cognominatam in Valeriae Diocletiani filiae honorem. Exstat porro in gazophylacio regio istud ex aere secundi moduli numisma, quod acceptum referimus amantissimo sodali nostro Anselmo Bandurio, qui illud aliaque plura non sine eruditis observationibus publicam in lucem brevi emissurus est.

Cum primum autem Diocletianus in Christianos immani, sicuti vidimus, crudelitate saevire coepit: Primam omnium, ait Cecilius (Cec. c. 15), filiam Valeriam, conjugemque Priscam sacrificio pollui coegit. Cur ergo eas coegit ad diis sacrificandum? An quia christianae erant, aut ut illas, gentilium superstitionibus addictas, ad praebendum aliis haec impia sacrificia faciendi exemplum [Col. 0936A] cogeret? Diversae profecto sunt eruditorum virorum ea de re opiniones. Quidam enim eas christianae religioni nomen revera dedisse arbitrantur. Opinionem autem suam stabiliri posse existimant his Eusebii, tametsi, uti plures fatentur, obscurioribus verbis: , , , , , , . . Quae sic interpretatur Valesius: »Quid opus est dicere de iis, qui in Imperatorum palatiis versabantur, quid de Imperatoribus ipsis? Qui domesticis suis, eorumque uxoribus, liberis, ac servis ea, quae religionis [Col. 0936B] suae erant, tam verbis quam factis libere exsequendi coram semetipsis potestatem dederunt; ipsis ob hanc fidei suae libertatem gloriari ac se ostentare quodammodo permittentes, eosque prae caeteris omnibus ministris praecipuo quodam amore complectentes.« Suis autem in animadversionibus Valesius Christophorsonum arguit, qui graecum nomen de imperatorum uxoribus interpretatus est. Subsequentia siquidem Eusebii verba huic sensui penitus repugnare ipsi videntur.

Sed utraque et Valesii et Christophorsoni interpretatio Toinardo liberior visa est, graecaque Eusebii verba sic latine reddenda esse opinatur: »Quid opus de iis dicere, qui in Imperatorum erant domibus, et iis, qui omnibus imperabant? Qui suis coram circa [Col. 0936C] rem divinam et sermone et vivendi ratione libere sese gerere sinebant, uxoribus et liberis, et famulis tantum non, et gloriari super libera professione fidei permittentes, quos eximie, et prae caeteris eorum conservis acceptos habebant.« Contendit autem vocabulum ibi esse, quasi genericum, quod , , et , uxores, liberos et famulos imperatorum complectitur. Inde igitur concludit Priscam et Valeriam fuisse christianas. Confirmari autem potest haec interpretatio auctoritate Rufini, graeca illa Eusebii verba sic latine explicantis: »Aliquanti ex principibus Romanis, conjugibus, ac ministris, atque universae domui suae, non solum credere in Dominum nostrum Jesum Christum, verum et cum omni fiducia ac libertate in fide agere sinebant.« (Rufin., [Col. 0936D] lib. VIII, cap. 1.)

At Cuperus putat his Eusebii verbis: , non imperatores, aut eos, qui omnibus praefecti sunt, designari, sed praefectos praetorio, vel potius praefectos cubiculi, aliosque similes, qui caeteris omnibus in palatio versantibus praeerant. Nam paulo post Eusebius aperte significat unum ex iis fuisse Dorotheum, alterum vero Gorgonium, qui domesticis et uxoribus suis permiserant christianam religionem libere profiteri.

Sed Eusebius ibi de illa tantummodo agere videtur libera facultate, quam imperatores, non vero alii eorum praefecti Christianis concesserant religionem suam publice palamque exercendi. Praeterea hi praefecti, [Col. 0937A] in imperatorum palatio commorantes, hanc potestatem uxoribus domesticisque suis non fecerunt; nisi ipsimet imperatores annuerint, aut prius suis uxoribus eamdem dederint facultatem. Quis enim nesciat solitum esse curialium et palatinorum morem, ut nihil fere aliud publice agant, quam quod regibus placeat? Verisimilius est igitur illis Eusebii verbis significari, ante concitatam a Diocletiano in christianos persecutionem, imperatores domesticorum suorum conjugibus, multoque magis suismet uxoribus licentiam dedisse suam colendi religionem.

At tametsi res ita se haberet, in controversiam adhuc vocari potest utrum Prisca et Valeria, priusquam Diocletianus christianos vexare coeperit, christianam religionem revera amplexatae sint. Et id Baluzius quidem penitus inficiatur, quia Cecilius haud obscure [Col. 0937B] testificatus est Priscam et Valeriam ausas non fuisse impio Diocletiani decreto refragari. Atqui si christianam fidem revera profitebantur, cur aliis christianis mulierculis et pueris, qui tanta fortitudine fidem suam ad dirissimam usque internecionem confessi sunt, timidiores sese nefandis ethnicorum sacrificiis tam facile coinquinaverunt? Huc accedit, quod postea in hoc Cecilii libro earum saepius fit mentio; nullibi tamen ullum prorsus religionis christianae, ab eis susceptae, vestigium exstat. Quin immo non propter hanc religionem, sed conditionem et pudicitiam, uti mox dicemus, interemptae dicuntur.

Alii tamen eas aut christianas fuisse, aut saltem christianis favisse inde arguunt; quia ad gentilium [Col. 0937C] diis sacrificandum coactae fuerint. Gentiles enimvero non invito et ingratis, sed sponte et ultro diis sacrificabant. Quid vero, si post hoc sacrificium peccati eas non poenituerit, aut prae timore celaverint poenitentiam?

Neque objicias Cecilium paulo post (cap. 15) addidisse: Judices per omnia templa universos ad sacrificia cogebant. Nam haec non minori quam pleraque alia ejus verba obscuritate involuta sunt. Si universorum etenim nomine tam gentiles, quam christianos comprehendit, inde confici non potest Valeriam et Priscam fuisse christianas. Si vero nomen illud sensu accommodato accipiatur pro omnibus christianis, et ad eos referatur, hinc recte inferetur illas christianae religioni suum reipsa dedisse nomen. Fatendum est igitur valde ambiguam esse auctoris nostri elocutionem, [Col. 0937D] ex qua vix certi aliquid possit concludi. Verumtamen ita fortasse locutus est; quia tunc omnibus tam exploratum fuit, quam nunc incompertum est utrum Prisca et Valeria christianae fuerint: sed illud profecto Cecilius posteris clarius explicare debebat.



ARTICULUS II.

De Valeria et Candidiano ab ea ob sterilitatem adoptato, cur illa post Galerii viri sui mortem, Licinio relicto, confugerit ad Maximinum, ejusque nuptias rejecerit. De nigris viduarum luctus sui tempore vestibus; ac utrum nulla imperatoris uxor secundo marito antea umquam nupserit.

Nullos propter sterilitatem liberos Valeria ex viro [Col. 0938A] suo Galerio imperatore susceperat. Quapropter Candidianum illius ex concubina filium sibi adoptavit. Galerius vero moriens, et hunc et Valeriam Licinio commendavit, illiusque tradidit in manus. Et haec quidem ex Cecilio nostro accepimus. Sed explicatu illud difficilius, quod ab ipso rursus de eadem Valeria, Candidiano, ac Severiano, Severi imperatoris filio narratur: »Licinium,« inquit, »jam pridem quasi malum metuentes, cum Maximino esse maluerant, prae Valeria, quae volens Licinio in omnes Maximiani Galerii haereditates jure suo cedere, idem Maximino negaverat.« Nonne enim haec verba significant Valeriam, post mariti sui Galerii mortem, cum Licinio remansisse? Verumtamen prius dixerat: »Venerat post obitum Maximini Galerii ad eum, Maximinum, [Col. 0938B] Valeria, cum se putaret in partibus ejus tutius moraturam; eo maxime, quod habebat uxorem.« Numquid responderi potest brevissimam fuisse ejus apud Licinium moram, ac protinus confugisse ad Maximinum, apud quem se tutiorem fore sperabat? At si res ita sit, cur omnibus Galerii bonis voluit Licinio cedere? Nonnulli itaque in textu Cecilii nolens, non autem volens legendum suspicantur. Verum in Colbertino codice scriptum est: Volenti Licinio: Vide autem utrum inde hic sensus elici umquam possit, Licinium voluisse in omnes invadere Galerii haereditates, atque idcirco Valeriam confestim ab eo fugisse; ut ad Maximinum, qui uxorem habebat, sese tutius reciperet. Sed quis ibi Lactantii stylum agnoscet?

Valeria porro non eam, quam optabat, a Maximino [Col. 0938C] impetravit securitatem. Enimvero vir ille libidinosissimus hanc ipsam, rejecta uxore sua, in matrimonio habere voluit, quam nuper appellaverat matrem. Cur autem matrem appellabat, nisi honoris causa, et quia conjux fuerat Galerii Augusti, qui propterea quod Maximinum, ut diximus, fecerat Caesarem, ab eo pater, atque idcirco uxor ejus mater vocatur. Ipsamet vero Valeria legatis, qui eam Maximini nomine in matrimonium petebant, respondit tepidis adhuc mariti sui cineribus, et in ferali viduae habitu, fas sibi non fuisse de secundis nuptiis cogitare. Numae enim Pompilii legem Plutarchus retulit (Plutarch. in Vit. Numae, t. I), qua vetitum erat, ne ulla umquam vidua ante exactos post mariti sui mortem decem circiter menses alteri nuberet. Ovidius autem non solum hujusce [Col. 0938D] decreti reddidit rationem, sed meminit etiam feralis, uti loquitur auctor noster, et lugubris habitus, quo per id tempus vidua indui debebat:

Quod satis est utero matris, dum prodeat infans,
   Hoc anno statuit temporis esse satis,
Per totidem menses a funere conjugis, uxor
   Sustinet in vidua tristia signa domo.
(Ovid., lib. I Fastor., v. 33 et seqq.)

Per hos itaque menses illi idcirco in viduitate erat permanendum; quia moriente viro, praegnans esse poterat. Si plura desideres, consulere praeterea poteris Brissonium et Gothofredum (Brisson. lib. de jure Connub. in fin.; Gothof. not. in leg. I de sec. nupt. t. I Cod. Theod. p. 281 et seqq.).

Constat autem nigras fuisse virorum in mortuarum [Col. 0939A] uxorum luctu vestes. Nam praeter infinitum testium numerum, Propertius cecinit:

Denique quis nostro curvum te funere vidit?
   Atram quis lacrymis incaluisse togam?
(Propert., lib. IV, Eleg. 6, ad Cynth., v. 27) De viduis itaque mulieribus major potest esse difficultas. Nam Lipsius in suis ad Cornelii Taciti libros commentariis varios citat auctores, quorum aliqui has pulla nigraque, alii alba et candida, vel purpurea, aureisque ornamentis intertexta veste luctus sui tempus transegisse prodiderunt. Eos autem sic conciliandos esse censet; ut Romanae mulieres, stante republica, atram vestem, et sub imperatoribus candidam induerint. Si quis vero hujusce mutationis causam requirat, illi Lipsius respondet, non aliam esse praeter Romanarum matronarum luxum, quo coloris albi [Col. 0939B] vestes, utpote minus pretiosas, aspernabantur. Neque multum movetur auctoritate Apuleii, qui matronam flebilem viduam fusca veste contectam memorat. Ad antiquum enimvero morem ibi eum respexisse Lipsius opinatur, aut ad illum, qui adhuc in provinciis solebat observari.

Sed huic conjecturae penitus adversatur Cecilii nostri testimonium (Cecil. cap. 39). Nam is palam aperteque asseverat Valeriam imperatricem luctus sui tempore in atris fuisse vestibus. Numquid ergo dicendum Romanas mulieres viduas aut albis, aut nigris, aut purpureis, majoris minorisve pretii vestibus usas, prout majorem vel minorem de virorum suorum morte luctum ostentare volebant? Sed lege adhuc, si velis, Ferrarii de atris in luctu vestibus [Col. 0939C] observationes (Ferrar. lib. I de re vestiar. cap. 23).

Secunda Valeriae ratio, cur Maximini imperatoris nuptias rejecit, ea est, quia nefas ducebat sine more, sine exemplo, maritum alterum experiri. Sed haec verba non minus difficiles, quam superiora, habent explicatus. Nam generalis haec propositio significat nullam hactenus imperatricem secundis nuptiis fuisse illigatam. At Cuperus, Toinardus, aliique exempla proferunt imperatricum, quae mortuo marito, alteri nupserunt. Quamobrem nonnullis suboluit in textu Cecilii scriptum fuisse: maritum ex filiis alterum; sed huic conjecturae, profecto levissimae, diffisi, fateri coguntur se non videre ubi pedem secure figant.

Nos quidem non praeterit citari a nonnullis Tertullianum (Tertull. lib. de Praescript. haeret. c. 40, et Exhortat. [Col. 0939D] ad castit. cap. 13), qui docet fas summo ethnicorum pontifici non fuisse secundam ducere uxorem. Atqui imperatores erant pontifices summi. Verum alii arbitrantur Tertullianum loqui de Flamine Diali, cui, sicut Gellius et Plutarchus testantur (Gell. lib. X Noct. Attic. cap. 15; Plutarch. Quaest. Roman. quaest. 50), interdictum secundis nuptiis fuerat. At praeterea ex hac interdictione non sequitur illud fuisse sine more et exemplo. Adjiciamus, si lubet, Cecilium nostrum non de imperatoribus agere, sed de illorum uxoribus, quarum alius poterat esse usus, nec eadem ratio.

Quidam igitur ad angustias redacti, non aliter hujus [Col. 0940A] difficultatis nodum solvi posse autumant, nisi ignorantia Valeriae, quae nullas noverat secundas imperatricum nuptias. Quid vero, si putaverit eas aut invitis imperatricibus, aut contra morem antiquum, ac sine exemplo utique laudando, sed pravo plane se perverso celebratas? Nihil tamen certo affirmare audemus, sed haec aliorum permittimus judicio.



ARTICULUS III.

De Priscae et Valeriae exilio, ac trium nobilium foeminarum, hujus amicarum, et Judaei cujusdam, qui eas adulterii falso accusaverat, atque earumdem Priscae et Valeriae supplicio et interitu.

Valeria ob spretas, sicut paulo ante dicebamus, [Col. 0940B] Maximini nuptias, in exilium huc et illuc, ait Cecilius (Cecil. cap. 39), cum matre sua Prisca mittitur, rapiuntur ejus bona, auferuntur comites, et spadones in tormentis necantur. Sic etiam, ut id obiter annotemus: Cicero scripsit: »Accepimus Zenonem Eleatem in tormentis necatum.« (Cicer. lib. III de Natur. deor.)

Maximini vero furorem similiter expertae sunt tres foeminae nobiles, quas Valeria singulari amicitia complectebatur. Prima erat clarissima foemina, cui jam ex juvenibus filiis nepotes erant. Quia vero haec a Valeria tamquam mater diligebatur, suspicatus est Maximinus hujus consilio spretas rejectasque ab illa fuisse nuptias, quas ei proposuit.

Altera vero aeque nobilis, Vestalem famulam virginem, [Col. 0940C] ait Cecilius, Romae reliquerat, furtive tunc Valeriae familiaris. Sed cujusnam, obsecro, famula erat? An Vestae deae, an illius foeminae nobilis? Vestales enimvero deae Vestae, et famulae et ancillae, Apuleio et Augustino testibus (Apulei. lib. VI, August. lib. IV de Civit. cap. 10), vocabantur. Verum quia parum ad rem conducebat hujusce vestalis commemoratio, quidam idcirco opinati sunt hanc nobilis illius foemina fuisse famulam, alii filiam. Atque horum opinio probabilior forsitan videri posset, si ratione saltem aliqua fulciretur. Sed quidquid pronunties, fatearis necesse est Firmiani Lactantii sermonem solitumque loquendi modum tanta obscuritate non involvi.

Tertia mulier virum habuit senatorem, Cecilii verba sunt, non nimis Augustae proxima. Atque ita in codice [Col. 0940D] Colbertino legitur, non nimis: quod certe quibusdam in editionibus mutandum non erat. Nam secunda mulier dicitur Valeriae furtive familiaris; haec itaque dici potuit, non nimis proxima, sicut antea de Galerio nec tamen nimium territus. Deinde vero utraque mulier non tam propter Valeriae amicitiam, quam ob eximiam pulchritudinem corporis, inquit auctor noster, ac pudicitiam necabatur. Sensus ergo Cecilii esse videtur ambas illas mulieres non tam arcto, ac prior matrona, amicitiae et necessitudinis vinculo Valeriae fuisse conjunctas; sed captatam ex hac qualicumque amicitia occasionem, ut eae propter pulchritudinem et pudicitiam infami morte occiderentur.

Caeterum quia tres illae nobiles foeminae nullius criminis [Col. 0941A] consciae erant, impurum sceleratumque quemdam Judaeum, falsum testem, promissa criminum venia, subornarunt, qui eas Nicaea in urbe apud Eratineum praesidem adulterii accusavit. Iniquissimus vero judex hunc protulit extra civitatem cum praesidio, uti Cecilius loquitur, ne lapidibus obruatur. At haec ultima verba alii ad judicem ipsum, alii ad Judaeum potiori, uti videtur, ratione referunt. Tum irrogantur tormenta Judaeo, sic pergit Cecilius, dum quae jussus . . . . . . loquerentur, pugnis a tortoribus coercentur. In spatio vacuo duo aut tria, ut plurimum verba initio paginae abscissa sunt, ac deinde scriptum oquerentur. Unde conjici potest legendum, dum Judaeus, quae jussus fuit, declarat, tum mulieres, ne loquerentur, pugnis a tortoribus coercentur. [Col. 0941B] Testatum siquidem Eusebius facit (Euseb. lib. VIII histor. Eccles. cap. 3 et de Martyr. Palaest. cap. 1) plurimos martyres pugnis in os caesos ac contusos, ne accusatoribus et judicibus responderent.

Capitis porro condemnatae mulieres illae, ad supplicium inter armatorum cuneos ductae sunt, ne populi, et tanta injustitia, et unius ex illis mariti fletibus commoti, impetu ex carnificum manibus eriperentur. Denique promissa impunitas negatur ipsimet falso testi Judaeo adultero, id est, ut quidam suspicantur, qui cum hisce mulieribus adulterium se perpetrasse mentitus fuerat. At si res ita se habeat, non solum propter illud fictum adulterium, sed alia etiam, ut paulo ante dictum est, propter scelera, patibulo affixus est. Dum scelestam vero animam ibi ageret, [Col. 0941C] innocentiam nobilium illarum foeminarum palam, sed tardius patefecit.

Valeria autem ex desertis Syriae solitudinibus, in quas amandata fuerat, patrem suum Diocletianum calamitatis suae fecit certiorem. At ille nullis, sicut diximus, precibus potuit umquam reditum illius a Maximino obtinere. Post ejusdem vero Maximini interitum Valeria, mutato habitu, Nicomediam venit, ut Candidiani fortunam specularetur. Ast ubi audivit eum jussu Licinii interfectum, fugit protinus. Utrum vero Priscam matrem fugae itinerisque comitem habuerit, tacet omnino Cecilius. Paulo tamen postea scriptis prodidit illam quindecim mensibus huc illucque plebeio cultu pervagatam, demum Thessalonicae sua cum matre comprehensam fuisse, ac utrique [Col. 0941D] tandem caput amputatum. Caeterum dubium esse potest utrum auctor noster quindecim hos menses ab eo computet tempore, quo Valeria anno 312, in exilium a Maximino projecta est, vel quo post victum a Licinio eumdem Maximinum, et Candidianum hujus jussu interfectum, fugam arripuit. Sed ab hoc postremo haud dubie tempore initium horum quindecim mensium repetendum est. Tunc enim tantum, nec prius Valeria coacta fuit regias vestes, cum plebeio habitu mutare, ac fuga suae consulere saluti. Atqui Maximinus a Licinio superatus, obiit anno 313, circa mensem Augustum. Valeria igitur, materque ejus Prisca crudeli ejusdem Licinii, ad summum imperii fastigium jam evecti, mandato circa finem anni subsequentis [Col. 0942A] necatae, et illarum corpora, si auctori nostro credas, in mare projecta fuerunt.



CAPUT X.

De Maximiano Herculio imperatore.



ARTICULUS PRIMUS.

Quando et ubi Maximianus Herculius factus sit imperator; quae ejus cum Diocletiano consensio, quantaque illius avaritia, inclementia, ac libido, et ubi imperium primo deposuerit.

Maximianus senior dictus est Herculius, uti Cecilius (cap. 8 et 52) aliique omnes ultro confitentur. Cognomen autem illud sibi ipse vindicaverat, in Herculis, ut superius a nobis observatum est, [Col. 0942B] honorem, vel potius, ut ab eo ortus crederetur. Ad imperii vero societatem a Diocletiano adscitus est anno Christi 385, sicuti putant aliqui, aut certe, ut aliis placet, hoc ipso anno renuntiatus fuit Caesar tantum, ac subsequenti 386, imperator et Augustus. Ubi autem regali purpura indutus fuerit, si a Cecilio nostro perconteris, hoc accipies ab illo responsum: »Erat locus altus extra civitatem« Nicomediam, »ad tria fere millia, in cujus summo Maximianus ipse purpuram sumpserat.« Sed non minima tamen inter aetatis nostrae scriptores contentione disceptatur quonam ille de Maximiano, an Herculio, vel Galerio ibi loquatur. Quidam enim haec de priore, alii plures de posteriore intelligenda esse arbitrantur. Verumtamen ii omnes consensu satis unanimi fatentur eumdem [Col. 0942C] Herculium, sicut in Chronico Alexandrino habetur, Nicomediae creatum fuisse imperatorem. Post haec porro frater ejus Diocletianus ab Cecilio nostro dicitur. Solebant enim imperatores, tametsi minime consanguinei, sese invicem fratrum nomine appellare.

At quamvis Herculius consanguinitate non esset Diocletiano conjunctus, ipsi nihilominus similis fuit. Nam in utroque, inquit auctor noster, mens una, eadem cogitatio, par voluntas, aequa sententia. Magno enim voluntatum sententiarumque consensu regnaverunt. Communem autem singularemque illorum concordiam Mammertinus plurimum extollit (Mammert. Panegyric. Maxim. § 41, et Genethl. § 7). At certe Herculius Diocletiano, tamquam minor majori, in [Col. 0942D] vexandis christianis, omnibusque, ut testatur Eutropius (Eutrop. Brev. Rom. histor.), severioribus consiliis, ac sui usque ad imperii abdicationem obsecutus est.

Itaque hoc solum, pergit Cecilius, differebant, quod avaritiae minori altero fuit plus, majori vero minus, sed plus timiditatis. Majorem autem dixit Herculii avaritiam; quia etiamsi in custodiendis opibus non esset tam diligens ac Diocletianus; eas tamen summa iniquitate ac crudelitate congerebat. Quando namque hae ipsi deerant, tunc illas rapiebat ex locupletissimis senatoribus, quos nefaria seductione testium jubebat plecti capite. Nec difficile ei erat infinitas divitias malis illis artibus tempore brevissimo cogere; [Col. 0943A] quandoquidem subjectas ditioni suae habebat opulentissimas provincias, Italiam, vel Africam, vel Hispaniam, quomodo supra a nobis explicatum est.

Neque avarus tantum a Cecilio nostro dicitur (Cecil. cap. 15), sed homo non adeo clemens. Quantum enim a clementia alienus fuerit, nemo est qui ex mox dictis non videat. Si quis tamen id jam sibi adhuc probari velit, hic audiat Eutropium (Eutrop. loc. cit.), de illo sic loquentem: »Herculius manifestissime et propalam crudelis, a moderatione et societate alienus, aspectu ac vultus horrore asperitatem prae se ferebat.« (Idem, lib. X, pag. 229; Zozim. pag. 673.) Aliis vero verbis id postea repetit, atque infidelitatis praeterea eum, sicuti Zozimus, insimulat.

Non minori porro libidinis, quam avaritiae crudelitatisque [Col. 0943B] aestu Herculius urebatur. Satis quippe pestifero homini non erat, mores, ita quidem in manuscripto codice legitur, contra omne jus et fas corrumpere, sed primorum etiam filias, et avulsas ab parentum conspectu virgines violabat. Uno verbo eam putabat imperii sui esse felicitatem, si libidini nihil denegaret. Cecilio autem haec dicenti si non credas, aliumque desideres testem, tibi dabimus Aurelium Victorem, a quo effroenata ipsius libido, aliaque ejus vitia his verbis in Epitome notantur: »Aurelius Maximianus cognomento Herculius, ferus natura, ardens libidine, consiliis stolidus, ortu agresti.« In suo autem de Caesaribus libro: »Libidine, inquit, tanta agebatur, ut ne ab obsidum corporibus quidem animi labem comprimeret.« Si autem inde inferas [Col. 0943C] in textu Cecilii legendum mares, non mores, uti quibusdam placuit, ages procul dubio contra manuscripti codicis fidem, et contra gradationem, quam Cecilius a generali morum ad specialem virginum corruptelam fecit. Ipsius enimvero haec totidemque sunt verba: »Jam libido in homine pestifero non modo ad corrumpendos mores, quod est odiosum, ac detestabile, verum etiam ad violandas primorum filias.« Miramur itaque quomodo illa fictitia Ceciliani textus emendatio, vel potius depravatio, in eorum, quorum mores penitus corrupti non sunt, mentem venire potuerit.

Nulli porro mirum videbitur, si hic imperator libidine, impudicitia, totque aliis vitiis depravatus, Diocletiano, cui similis erat, morem semper gerendum [Col. 0943D] duxit, ac tum maxime cum ei scripsit, ut Christianos, sicuti ipse, persequeretur. Et certe acceptis illius litteris, libens, uti auctor noster loquitur (cap. 15), paruit per Italiam, homo non adeo clemens. Quis autem, nobis plane silentibus, non facillime perspiciat quot quantisque tormentis christiani plurimi in illis, quibus praeerat, provinciis excarnificati sint, suumque pro invicta religionis suae confessione fuderint sanguinem? Si tamen Cecilium nostrum audire adhuc cupias, ille his, quae supra retulimus, citatis Virgilii carminibus tibi dicet hunc, et Diocletianum, ac Galerium tres fuisse acerbissimas bestias, quae ab oriente in occasum tanto furore in Christianos saeviebant; ut id nullis verbis possit ab ullo explicari. Nemini ergo [Col. 0944A] dubium esse potest quin Herculius, homo minime clemens, ingenitae feritati tunc laxaverit habenas, nec umquam sanguini pepercerit Christianorum.

Quantumvis autem ille Diocletiano, uti diximus, fuerit audacior, Galerius tamen ut eum ad supremam imperatoris dignitatem deponendam cogeret, terruit armorum civilium metu. Datis itaque Herculius ad Diocletianum litteris, illum et consiliorum Galerii commonefecit, et aucti revera ab illo post comminationes exercitus. At ex Cecilio nostro discimus quidem redditas fuisse Diocletiano hasce illius litteras, quid autem ipse Diocletianus ei responderit, alto Cecilius praetermisit silentio. Nobis tamen haud obscure significat eumdem Herculium, accepto illius responso, sese exuisse purpura, qua Severum, quemadmodum [Col. 0944B] Diocletianus, uti dictum est, Maximinum sua induit. Ubi vero ac quando hoc factum sit, his praeter alios Eusebiani Chronici auctor verbis explicat: »Secundo anno persecutionis Diocletianus Nicomediae, Maximianus Mediolani purpuram deposuerunt.« Sed de hac abdicatione supra egimus, de Severo autem et Maximino infra disputandum.



ARTICULUS II.

Quomodo Maximianus Herculius, resumpta purpura, Romam obsidione liberaverit et venerit ad Constantinum, quem, collocata ei in matrimonium minore filia, decipere conatus est: de secundo illius Romam reditu, ubi Maxentium imperio privare frustra conatus, inde ignominiose ejectus fuit.

[Col. 0944C] Suprema imperatoris et Augusti dignitate sese Herculius abdicavit non lubenti quidem, si Cecilio credas, animo, sed omnino invitus, vel sicut jam ex Eutropio annotavimus, postquam Diocletianus id illi aegre persuasisset. Quapropter eum, teste Eumenio, puduit eximiam ejusdem Diocletiani, qui ad vitam privatam tam gloriose descenderat, imitari moderationem. Nec mirum profecto. Rerum enimvero novarum, uti Cecilius loquitur, cupidus, et , Zozimi verba sunt, , , Natura inquietus, sive libenter aliis negotia facessens, et infidus erat. Post depositum itaque imperium, cum in Campania moraretur, missam sibi a Maxentio filio, Severum metuente, purpuram rursus tamque laeto [Col. 0944D] animo arripuit, quam invito antea eam exuerat.

Tum deinde Severo Romam obsidenti occurrit, vel e Lucania, ut loquitur Eutropius, illuc advolavit, et in Urbem obsidione liberatam ingressus est. Sed timuit ne Galerio, ob Severi necem irato, et ad se fortasse cum Maximino duplicatis copiis venienti, resistere non posset. Quamobrem Urbe munita et rebus coeptis inimicis diligenter instructis, proficiscitur in Galliam. Ita in manuscripto codice haec scripta sunt, sed mendosissime nulloque sensu. Singuli itaque pro suo quisque ingenio hunc locum emendare tentarunt. Quae autem vera sit lectio, quis sine altero meliori codice asseverare audeat? Sensus tamen Cecilii esse videtur: Herculium, relicta Urbe munita, [Col. 0945A] et rebus, quae ex inimicis captae erant, diligenter instructa, profectum esse in Galliam.

An Constantinum igitur ibi degentem venit; ut eum partibus suis conciliaret suae minoris filiae nuptiis, in manuscripto nostro codice, sic minoris familiae nuptiis, simili procul dubio, atque antea, librarii errore. Narrat autem Zozimus Herculium post mortem Severi venisse ad Diocletianum (Zozim., lib. II histor.). Sed cum illum, inquit, ad purpuram resumendam frustra excitasset, ad Constantinum, superatis Alpibus, contendit. Ei autem filiam hoc dolo malo collocavit, quo ad persequendum Galerium compelleret. Faustae porro nomen huic Constantini Magni conjugi fuisse non solum Zozimus, sed Eutropius aliique omnes fatentur (Eutrop. lib. X Breviar. hist. [Col. 0945B] Rom.). Cur vero Cecilius eam Herculii filiam minorem appellaverit, valde incertum est, nisi forte majorem ejus filiam esse putaverit Theodoram privignam, ex Eutropia uxore sua genitam, et Constantii patris Constantini conjugem. De illo enim Aurelius in Epitome: »Genuit ex Eutropia Syra,« inquit, »muliere Maxentium et Faustam conjugem Constantini, cujus patri Constantio tradiderat Theodoram privignam.« Magnis porro laudibus Julianus imperator hanc Faustam exornat (Julian, orat. 1), ex qua Constantinus Magnus suum prae caeteris filium Constantium suscepisse perhibetur.

Herculium autem improba decipiendi Constantini spes plane frustrata est. Quamobrem Romam confestim se contulit ad Maxentium suum, ut mox dictum [Col. 0945C] est filium. Ibi vero commune quidem cum eo imperium habebat, sed Maxentii major erat potestas. Invidia ergo impius ille pater laceratus, publica in concione purpuram ab filii humeris detraxit. Verum milites tantam perfidiam detestati, excipiunt filium, ac patrem tamquam Superbum, id est, Tarquinium Roma ejiciunt. Testes alios tam indigni facinoris habemus, ac primum quidem incertum panegyrici, Constantino Magno dicti, auctorem, qui illud sic enarrat: »Ipse« Herculius, qui pater »illius,« Maxentii, »credebatur, discissam ab humeris purpuram detrahere conatus, senserat in illud dedecus sua fata transisse.« Secundus vero testis erit Eutropius (Eutrop., lib. I Breviar.), cujus haec sunt verba: »Herculius Maxentii pater in medio exercitu [Col. 0945D] concionatus, filiumque suum imperio depellere conatus, seditionem et multa militium convicia tulit.« Zonaras tamen nos docet (Zonar., lib. XI Annal. § 33) id paulo aliter ab aliis quibusdam narrari; sed eos nominatim non appellavit. Secus adhuc Socrates (Socrat., lib. I, cap. 2), qui litteris mandavit Herculium, cum filium suum interficere niteretur, a militibus fuisse prohibitum. Sed illud in animum ii facile induxerunt, qui eum a filio purpuram diripere videbant.



ARTICULUS III.

Qua ratione Maximianus Herculius, ad Constantinum regressus, sese rursus purpura exuit, atque decepto Constantino, eam tertio sumpserit, posteaque occupaverit [Col. 0946A] Massiliam, ex qua ab illo expulsus est; ac quibus tandem dolis illum interficere molitus, poenas laqueo dederit, et de eversis ejus statuis.

Tanto cum dedecore tantaque ignominia Herculius Roma pulsus, rediit in Gallias, praetexuitque cum filio suo Maxentio discordiam, perinde ac si ab illo, sicut narrat Eutropius (Eutrop. lib. X Breviar.), regno ejectus fuisset. At Cecilius noster negat plane id ab eo fictum, ut sibi ac filio totius, uti ille ait, orbis imperium vindicaret. Ipsius namque propositum erat; ut tam ipse quam Diocletianus in regnum restituerentur. Ad quam vero Galliae partem, et utrum usque ad Constantinum pervenerit, magno Cecilius noster premit silentio. Perpendas autem velim utrum is a scopo penitus aberraverit, qui inde colliget Herculium [Col. 0946B] post brevissimam in primis Galliae provinciis moram, cum clausos nec satis tutos vidisset ad Constantinum aditus, noluisse coeptum iter peragere.

Ut ut sit, in Galliis ille aliquantulum, inquit Cecilius, moratus est, ac mutato consilio, ad Galerium, tunc Carnunti in Pannonia cum Diocletiano commorantem, eo animo perrexit; ut falsae reconciliationis, ac componendi reipublicae status specie, regno vitaque eumdem Galerium privaret. Sed quocumque iter faciendo, perrexisset, ait Cecilius, exclusus est a suo, id est, ab oppidis et urbibus sub ditione sua positis. Anxius itaque ac perturbatus, revertit ad Constantinum, generum, uti inquit Cecilius, suum et generi filium. Nam Constantinus, quemadmodum paulo antea memorabamus, tunc Faustam ejusdem Herculii filiam, [Col. 0946C] et Constantius Constantini pater Theodoram illius privignam duxerant. Sed sceleratus ille socer, ut Constantinum facilius deciperet, regiam deposuit vestem ac dignitatem. Simulata enimvero hacce abdicatione illi, nihil fraudis amplius suspicanti, persuasit ad debellandos barbaros sufficere minores copias. Constantinus igitur paucis cum militibus fines barbarorum vix ingressus fuerat, cum ille resumpsit purpuram, summaque perfidia expilavit thesauros ejus, et Gallias transgressus, Massiliam, sibi munimento futuram, occupavit. At mirabili celeritate advolat Constantinus, ad quem milites redeunt. Tum obsidione cingit Massiliam, benigneque alloquitur Herculium, qui maledictis conviciisque ei respondet. Urbs interim capitur, atque Herculio detrahitur imperatoris [Col. 0946D] purpura; vita tamen ei increpito donatur. Atque ita quidem noster Cecilius.

Sed haec fusius ab Eumenio oratore narrantur (Eumen. Panegyr. Constant., § 14 et seqq.). Constantinus, inquit, Herculium Urbe pulsum, ab Italia fugatum, ex Illyrico ejectum, suis provinciis, copiis, et palatio receperat. Verum homo ingratissimus, qui imperium bis depositum, tertio usurpaverat, fide militum tentata, primum venerat Arelatem, et inde Massiliam. At Constantinus cum fidissimo exercitu eum insecutus, a Rheno fluvio ad Ararim, et Cabilonem, indeque Rhodano vectus, Arelatem ab Herculio jam relictam, deinde Massiliam, ubi se ille incluserat, velocitate pene incredibili accurrit, eamque [Col. 0947A] cinxit obsidione. Jam vero milites hanc in urbem irrumpere parati erant, cum ille receptui cecinit, deditque Herculio et aliis veniam. Et hunc sane in modum Eumenius coram ipsomet Constantino perorabat. Neque certe ab Cecilio multum discrepare videtur, nisi quod ille uberius, hic brevius ista retulit.

Ea autem, uti prosequitur auctor noster, fuit Herculii, tantorum beneficiorum penitus immemoris, perfidia; ut filiam suam Faustam, Constantini uxorem, ad novas marito struendas insidias sollicitaverit. Morem vero se ei gerere ipsa tum quidem simulavit, sed maritum interim de his fecit certiorem. Itaque Herculius nocte intempesta in ejusdem Constantini cubiculum clam introductus, spadonem pro [Col. 0947B] illo obtruncat. At ei, de tanto scelere gestienti, occurrit cum armatorum globo Constantinus, concessitque liberae potestatem mortis, quam quidem ille laqueo obire selegit. Tam funestae catastrophes locum expresse quidem non denotat Cecilius, sed eam Massiliae actam esse insinuare satis videtur. Plures vero alii id aperte asseverant.

Verum enimvero Eutropius (Eutrop. lib. X Breviar.), omissis variis Herculii proditionibus, narrat eum postquam Maxentium, uti dictum est, regno spoliare frustra machinatus fuisset, venisse in Gallias ad Constantinum; ut paratis, data occasione, insidiis eum interficeret. Sed iis a Fausta refectis, pergit Eutropius, fugit Massiliam, ubi oppressus, tanti sceleris poenas justissimo exitu persolvit. Eusebius [Col. 0947C] vero , inquit, (Euseb. lib. VIII Supplem., idem, lib. VIII, cap. 13) laqueo vitam abrupit, quod ille alibi foedissimum mortis genus appellat. In Chronico autem suo: »Herculius,« inquit, »Maximianus, a filia Fausta detectus, quod dolum Constantino viro pararet, Massiliae fugiens occiditur.« (Euseb. Chron. ad ann. Christ. 310.) Eadem adhuc retulit Orosius (Oros. lib. VII, cap. 28). Aurelius autem Victor, qui alicubi eum digna sceleribus morte interiisse memorat, alibi longe clarius dixit: »A Constantino apud Massiliam obsessus, deinde captus, poenas mortis genere postremo, fractis laqueo cervicibus, luit.« Vides quibus testibus Cecicilii opinio firmetur. Errat itaque Eutropius, qui memoriae prodidit eumdem Herculium Tarsis, post [Col. 0947D] refectas a Fausta ejus filia insidias, morbo exstinctum, illumque ibi cum Maximino male confundit. Denique Cecilius adjecit miserum hunc imperatorem tam ignominiosa morte vitam detestabilem finivisse post celebrata viginti annorum vota, id est, festa vicennalia, sive vicesimum imperii sui annum. Unde jam laudatus Aurelius Victor: »Aetate,« inquit, »interiit sexagenarius, anno 20 imperator.«

Caeterum narrat auctor noster statuas illius et imagines, jubente Constantino, sic fuisse destructas, ut Diocletiani quoque imagines, eis adjunctae, simul deturbatae fuerint. En auctoris nostri verba: Senis Maximiani statuae Constantini jussu revellebantur, et imagines eius, Diocletiani, ut supra vidimus, cum quo pictus [Col. 0948A] esset, detrahebantur (Cecil. cap. 42). De harum autem Maximiani Herculii statuarum imaginumque eversione Eusebius haec litteris consignavit: , , , (Euseb. lib. VIII histor. Eccles. c. 13, et lib. I de Vita Constant. cap. 47). Alibi vero eadem repetit, nisi quod ibi scriptum est »Primusque hic fuit, cujus, utpote impii et sceleratissimi hominis, imagines omnes et statuae, caeteraque id genus monumenta, quae in honorem imperatorum erigi solent, dejecta atque abolita sunt.« At, Christophorsonus pro primusque vertit: Ante mortem; haud dubie quia graece scriptum legerat . Rufinus e contrario latine dixit: [Col. 0948B] »Ita ut post interitum statuae ejus, atque imagines auferrentur.« Rufini vero opinionem sequi videtur Cecilius noster, qui longe antea illius Maximiani Herculii mortem descripserat. De solo itaque Diocletiano tradidit, visas ab illo, adhuc vivente, excisas, deletasque suas imagines. Sed de his nos supra egimus.



CAPUT XI.

De Maxentio imperatore.



ARTICULUS PRIMUS.

De Maxentii imperatoris parentibus, ac quae et quanta illius vitia, quomodo, ubi et a quibus factus sit imperator, quo sensu ille, et Constantinus Magnus filii Augustorum appellentur, quae fuerit Regis salutatio, [Col. 0948C] et quid nomen privatus significet.

Varios in superioribus articulis citavimus scriptores, qui Maxentium Maximiani Herculii filium fuisse tradiderunt. Ab Eusebio etiam et Zozimo appellatur (Euseb. lib. VIII histor. Eccles. cap. 14; Zozim. lib. II histor.), , Herculii filius. Aurelius autem Victor dixit quidem eum ab Herculio ex Eutropia Syra muliere genitum: sed ibidem adjecit: »Maxentium suppositum ferunt arte muliebri, tenere mariti animum laborantis auspicio pravissimi coepti a puero.« Et vero de hujus origine, inquit anonymus Valesianus, cum quaesitum esset, »mater ejus Syro quodam genitum esse confessa respondit.« Quod etiam incertus panegyrici auctor mox laudandus certius asseruit. At idem anonymus ibidem, [Col. 0948D] non secus atque Aurelius Victor, et Cecilius noster, aperte declarat hunc Maxentium Maximiani Galerii generum fuisse. In eo itaque nummo, quem Baronius exhibet (Baron. ad ann. Christ. 306, § 23, tom. III), idem Maxentius recte profecto Maximiani, non quidem Herculii, ut quidam putaverunt, sed Galerii gener renuntiatur.

Quis vero ille Maxentius fuerit, si scire aveas, audi Cecilium (cap. 18): Homo perniciosae, inquit, ac malae mentis, adeo superbus et contumax; ut neque patrem Herculium, neque socerum, Galerium, solitus sit adorare, id est, salutare genuflexo, aut deosculando, uti patet ex variis codicis Theodosiani legibus, et Gothofredi in eas notis, atque Panciroli [Col. 0949A] etiam in dignitatum imperii Romani notitiam animadversionibus. Aurelius autem Victor memoriae praeterea prodidit hunc Maxentium ferum fuisse, inhumanum, pavidum, imbellem, ac libidine multo tetriorem. Sed Eusebius, et postea Socrates, ac Suidas indomitam illius libidinem, immanem saevitiam, aliaque vitia longe vehementius insectantur (Euseb. lib. VIII histor. Eccles. c. 14, ac libr. I de Vita Constant. cap. 33 et seqq., Socrat. lib. I, c. 2 et seqq., Suidas ad verb. ). At praetermittere non possumus ipsius cum Constantino Magno comparationem, ab incerto panegyrici, huic dicti, auctore institutam, qua tam hujus virtutes, quam illius vitia graphice describuntur. Maxentius inquit, »erat Maximiani,« Herculii, »suppositus; tu Constantii [Col. 0949B] pii filius. Ille despectissimae pravitatis, detortis solutisque membris, nomine ipso,« haud dubie Maximiani, »abusiva appellatione mutilato; te paterna pietas sequebatur. Illum ut falso generi non invideamus, impietas; te clementia. Illum crudelitas, te pudicitia soli dicata conjugio. Illum libido stupris omnibus contaminata, te divina praecepta. Illum superstitiosa flagitia, illum denique spoliatorum templorum, trucidati senatus, plebis Romanae fame enectae piacula; te abolitarum calumniarum, te prohibitarum delationum, te conservatio, atque homicidarii sanguinis gratulatio.« Non mirum itaque si idem Maxentius ab Aurelio Victore dicatur nulli charus umquam fuisse, nec patri, aut socero quidem Galerio.

[Col. 0949C] Nec magis certe mirandum, si idem Galerius illum a Diocletiano, quemadmodum Cecilius perhibet, noluerit Caesarem nuncupari. At hanc ille recusationis suae rationem reddidit. Qui me privatus contempsit, quid faciet, cum imperium acceperit? Contemptum procul dubio se Galerius queritur; quia Maxentius illum, quemadmodum paulo ante observatum est, adorare renuebat. De privati autem nomine plura pro sua eruditione annotat Cuperus: sed quis non videat illud opponi Caesaris et imperatoris nomini, quemadmodum in hoc Plauti carmine (in Captiv. act. I, sc. 3, v. 63):

Hic qualis imperator, nunc privatus est.
Verum milites praetoriani Galerium, qui castra eorum sustulerat, populo Romano ob nimias exactiones [Col. 0949D] invisum odiosumque esse animadvertentes, Maxentium Romae fecerunt imperatorem. Aurelii autem Victoris, anonymi Valesiani, et auctoris Eusebiani Chronici testimoniis id plane stabilitur. Ipsemet tamen Eusebius litteris mandavit arreptam ab eo (Euseb. Chronic. ad ann. Christ. 208), Romae tyrannidem, sed a praetorianis ipsi procul dubio delatam. Et certe narrat Zozimus (Zozim. lib. II histor.) eum collocatum fuisse in regio solio, , ab his, quos , praetorianos vocant. Verumtamen si Eutropio fidem habueris (Eutrop. lib. X Breviar. Rom. hist.), ille non Romae ab iisdem praetorianis salutatus est imperator, sed haud procul ab hac [Col. 0950A] urbe Roma, in agro videlicet, in quo morabatur.

Sed disputant eruditi quidam viri utrum Maxentius tunc imperator factus sit, an Caesar tantum. Eorum autem dissidium ex his oritur Cecilii nostri de Galerio imperatore verbis: »Victus contumacia tollit Caesarum nomen, et se, Liciniumque Augustos appellat, Maxentium et Constantinum filios Augustorum.« Quidam enim arbitrati sunt ibi Cecilium loqui de Maximino, qui victus contumacia, id est, vi contumaciae suae abreptus, se ipsum, ut ait Eusebius (Euseb. lib. VIII hist. Eccles. cap. 13), ac Licinium renuntiavit imperatorem: Maxentium vero et Constantinum, qui natura Augustorum filii erant, voluit ea denominatione honorifica appellari: atque ita ab his tribus sustulit Caesarum nomen. At plures [Col. 0950B] alii contendunt Cecilii verbis designari Maximianum Galerium, uti tota sermonis illius series aperte indicat. De Maximino etenim paulo post loquitur, et ab ipso, qui nondum imperator erat, Caesarum nomen tolli non potuit.

Aliis vero suspectum ibi videtur Maxentii nomen. Quorsum enim, inquiunt, mentio ejus ibi facta est? Cur non, inquient alii, si eum, Galerius tunc Augustum, aut Augusti filium nuncupaverit? Nonnulli itaque putant retinendum Maxentii, et addendum Maximini nomen. Verum hi forsitan animum non satis adverterunt nullam a Cecilio nostro, hanc Augustorum nuncupationem enarrante, factam ejusdem Maximini mentionem; quia Galerius tunc eum ab hac dignitate jure haud immerito exclusit. Tantorum [Col. 0950C] enimvero beneficiorum, a se acceptorum, illum penitus immemorem sibi summa audacia repugnare cernebat.

Nihil itaque mutandum videtur in textu Cecilii, (Cecil. cap. 26), si ibi Maxentius, vel ortu, vel si velis adoptione Augusti filius, tum a Galerio Augustus et imperator appellatus esse asseratur. A praetorianis quippe in regio throno, uti diximus, jam collocatus fuerat. Deinde vero auctor noster antea plane edixerat missam ab illo purpuram patri suo Maximiano Herculio, quem bis, inquit, Augustum nominat. Quo autem modo bis eum Augustum nominavit, nisi et ipse jam fuisset Augustus et imperator? Huc porro accedit, quod scriptum ab Eutropio legimus non illum solum, sed etiam Constantinum [Col. 0950D] Augusti similiter filium, tunc revera Augustos fuisse atque imperatores. Nam haec ipsa sunt, quae audias velim, ipsius verba: »Deinceps respublica tum ab quatuor imperatoribus tenebatur Constantino, et Maxentio filiis Augustorum, Licinio et Maximiano,« lege Maximino. Nonne ergo ibi ille de his tamquam veris imperatoribus sermonem fecit? Nulla enim penes eos, qui honorifica tantum filiorum Augusti denominatione vocabantur, erat regendae reipublicae potestas.

Ex hactenus porro dictis elici potest duplex Cecilii nostri sensus. Et primus quidem hic erit: Galerius se ipsum Liciniumque Augustos appellat, Maxentium vero et Constantinum, non quidem imperatores, [Col. 0951A] sed Augustorum dumtaxat filios. Verum quia hi duo posteriores, uti diximus, longe antea et natura sua Augustorum filii erant, alter verborum Cecilii sensus sic potest explicari: Galerius se ipsum et Licinium, atque Augustorum filios Maxentium et Constantinum voluit esse imperatores. Quae autem verior ex his duabus sit mentis verborumque auctoris nostri interpretatio, expende, quaeso, ac pronuntia. Caeterum illud clarius esse videtur, quod ab illo subjungitur tunc sublatum a Galerio Caesarum nomen. Sed quomodo, obsecro te, sublatum? Numquid ut nulli postea Augusti et imperatoris filio hoc nomen in certam imperii spem daretur? Caesaris etenim dignitatem reliquit Maximino, sed non aliam procul dubio ob rationem, nisi quia illam auferre ei [Col. 0951B] non poterat.

Post haec vero cum Maxentius ab exercitu salutatus fuisset imperator, tum Galerius, uti ibidem Cecilius refert (cap. 32), universos quatuor imperatores jubet numerari, haud dubie praeter se ipsum, qui omnium erat primus. Sic itaque Galerius Maxentium, sicuti et Maximinum, jam nuncupatos ab militibus imperatores, ipse quoque renuntiavit, seu eorum probavit electionem. Nihil ergo mirum ulli esse debet, si auctor noster scriptum reliquerit plures non semel, sed bis terque factos fuisse imperatores.



ARTICULUS II.

An et cur Maxentius, structis sibi a patre suo Herculio insidiis liberatus, bellum Constantino indixerit, de illius cum Maximino foedere, de maxima exercitus ejus [Col. 0951C] multitudine, illiusque superstitione, ac primo adversus Constantinum praelio.

Manifestum antea fecimus quanta perfidia, quantoque ingratissimi animi vitio Maximianus Herculius incassum molitus sit Maxentium filium suum purpura regia exuere, qua tamen eum rursus, nec jam a longo tempore induerat. Ab his itaque iniquissimi patris insidiis liberatus Maxentius, bellum post ejus mortem Constantino Magno indixit, finxitque se ejusdem patris sui velle necem ulcisci. Ita sane non solum Cecilius noster (cap. 43), sed Zozimus etiam sentiunt (Zozim. lib. II histor.). Contra vero Adrianus Valesius opinatur (Vales. lib. I Rer. Franc.) Constantinum Maxentio bellum propterea intulisse; quia ejus statuas Romae positas everterat. Sed haec opinio funditus destruitur a Nazario (Nazar. Panegyr. § 6, 8, [Col. 0951D] et 13), alioque incerti panegyrici auctore, atque Eusebio (Euseb. lib. IX hist. Eccles. cap. 9, et lib. I de Vita Constant. cap. 26), qui asseveranter affirmant hoc bellum a Constantino, plane invito, neque ante oblata remedia molliora susceptum, neque aliam profecto ob causam, nisi ut Romam ab Maxentii tyrannide liberaret. Pacem itaque cum eo facere volebat, quam ille non modo penitus rejecit, sed ipsummet praeterea Constantinum lacessivit, venerandis ejus imaginibus excisis et conculcatis. Verumtamen praestantissimus ille imperator neglexit factam sibi contumeliam, ac Romanorum tantum libertatem vindicare decreverat.

[Col. 0952A] Sororem interim suam imperatori Licinio despondet. Sed suspecta fuit Maximino ea affinitas, qua eos adversus se conjunctos ominabatur. Is itaque ad Maxentium misit imaginem suam et legatos, hisque dedit litteras, quibus foedus cum eo inire postulabat. Ea autem omnia Maxentius libentissime suscepit, ac tamquam divinitus missum sibi contra Constantinum hostem auxilium. In pacti autem foederis signum acceptam a Maximino cum sua collocat imaginem. Mos enim erat Caesarum et imperatorum, ut post inaugurationem suas sibi invicem mitterent imagines, quas quidem si electionem approbarent suis adjungi curabant. Testatum quippe Herodianus facit (Herodian. V histor. cap. 567) missam Romanis ab Eliogabalo imperatore suam imaginem, locandam media in curia; [Col. 0952B] ut periculum faceret quo animo a senatu Romano reciperetur. Atque inde nonnulli repetendam putant originem hujus moris, quo postea novus imperator suam imaginem aliis mittere consuevit. Sed de illo more plura Cangius, nosque adhuc infra.

Motis porro armis civilibus, Constantinus contra Maxentium pugnaturus, castra sua in campis Romae vicinis posuerat. Major autem erat, inquit Cecilius, Maxentii quam Constantini Magni exercitus. Et id quidem ab auctore panegyrici, in ejusdem Constantini laudem perorati, confirmatur. Zozimus vero diserte asserit (Zozim. lib. II histor.) hujus exercitum nonaginta millibus peditum et equitum octo millibus, Maxentii vero centum et septuaginta peditum millibus et decem atque octo millibus equitum constitisse. [Col. 0952C] Brevius Eusebius (Euseb. lib. IX histor. Eccles. cap. 9, et lib. I de Vita Constant. cap. 37) nec semel scripsit, sicut et incertus panegyrici auctor, innumerabilem fuisse in Maxentii exercitu armatorum multitudinem.

At is quamvis tanto adeoque majori, quam Constantinus, copiarum numero instructus, sese tamen Romae continebat, responso ab artis magicae peritis accepto se periturum, si extra illius portas exiret. Nefandas quippe illas artes, et praestigias, teste Eusebio (Euseb. lib. VIII histor. Eccles. cap. 14, lib. IX, cap. 9; lib. I de Vita Const. cap. 27 et 36), studiose vir improbus consectabatur, atque iis magis, quam subditorum benevolentia confisus, non audebat pedem extra urbis portas ferre. Incertus vero panegyrici [Col. 0952D] auctor, a nobis proxime citatus: »Stultum, inquit, et nequam animal nusquam extra parietes egredi audebat. Ita enim aut prodigiis, aut metus sui praesagiis monebatur.« At expresse Zozimus (Zozim. lib. II histor.) tradidit hostias ab eo diis immolatas, ac de belli eventu consultos aruspices Sibyllarumque libros, quorum fallaci responso deceptus est.

Jam vero laudati a nobis Eusebius incertusque ille panegyrici auctor, ac Nazarius plura commemorant Maxentii cum Constantino praelia, in variis commissa Italiae regionibus. Sed Cecilius noster (cap. 44), his praetermissis, ad illud venit, quo in praefatis campis, Romae vicinis, ambo imperatores collatis signis dimicaverunt. In eo autem certamine, inquit, »Maxentiani [Col. 0953A] milites praevalebant, donec postea confirmato animo Constantinus, et ad utrumque paratus, copias ad Urbem propius admovit, et e regione pontis Milvii, ms. codex Milvi, concedit.« Pons autem Milvius, sive Molvius, nunc vulgo ponte Mole appellatus, in via Flaminea duobus circiter ub urbe Roma millibus extructus est. Verum prioris hujus pugnae mentionem qui fecerint, vix alium scriptorem invenias praeter Cecilium nostrum et auctorem Politiae sanctorum Patrum Metrophanis et Alexandri. Ipsamet autem hujusce scriptoris de Constantino, qui persuadere Maxentio non poterat ut ab impiis operibus abstineret, verba apud Photium sic graece leguntur: , . (Phot. Biblioth. cod. 216) »Bello tentavit, pugnaque congressus, primo non procul [Col. 0953B] abfuit quin succumberet. Sed haec levis tantum videtur velitatio, qua, si quid Maxentiani milites praevaluerunt, his tamen minime impeditus Constantinus, omnes copias propius ad Urbem e regione pontis Milvii admovit.



ARTICULUS III.

Utrum ea vera sint, quae Cecilius tradidit de praelio quo Maxentius a Constantino Magno victus est; quo ille ex ponte in Tiberim dejectus, ac quo anno interierit, an absolutis quinquennalibus.

Post memoratam a nobis in superiore articulo pugnam; Imminebat, inquit Cecilius (cap. 44) dies quo Maxentius imperium ceperat, qui est ad sextum kalendas novembris, id est 27 octobris, et quinquennalia [Col. 0953C] terminabantur. Nocte vero subsequente Constantinus coeleste, de quo superius disputavimus, vidit crucis signum, quo exercitum suum voluit armari ac muniri. Tunc autem ipsi occurrit hostis, qui Milvium pontem transgreditur. Ad manus veniunt, et utraque ex parte pugnatur summa vi, sed incerto penitus exitu. Fit idcirco in urbe seditio, et populus in circo Maxentium ludos natali die suo edentem increpat. Inde consternatus, jubet inspici Sibyllinos libros, et in eis repertum est, uti Zozimus jam citatus testatur hostem Romanorum periturum. Sibi autem Maxentius persuaderi sinit eo responso Constantinum designari. In aciem itaque venit, transitque pontem, qui a tergo ejus interscinditur. Eo viso, recruduit pugna, ac versus in fugam, et multitudine fugientium oppressus, ex ponte dejicitur in Tiberim, et submergitur. [Col. 0953D] Atque ita Cecilius describit hanc pugnam, Maxentii mortem, et Constantini Magni victoriam.

At in hac narratione illud pluribus parum forsitan vero videbitur simile, quod Cecilius (cap. 44) memorat Maxentium eo die, quo tam acriter ad Romae pene muros pugnabatur, publicos, se praesente, ludos in circo edidisse. Cui enim credibile fiet imperatorem populumque Romanum his ludis et oblectationibus fuisse occupatum, cum hostis formidandus ad portas Urbis sic praeliabatur? Sed hic Cecilii locus mutilus et corruptus est, et sine alterius codicis auxilio, quid ille ibi revera dixerit, scire non possumus.

Ad haec vero, quod in ea Cecilius narratione de [Col. 0954A] ponte Milvio tradidit, hoc ab aliis scriptoribus paulo aliter traditum videtur. Narrat enim Eusebius (Euseb. lib. IX histor. Eccles. cap. 9, et lib. I de Vita Constant. cap. 38) pontem scaphis firmissime quidem a Maxentio constructum, ita tamen ut interscindi, ac transiens Constantinus in fluvium facile dejici posset. Contra vero accidit. Nam victus Maxentius per hunc pontem aufugit, sed soluta sub ejus pedibus machina, cum pluribus in amnem cecidit, ac submersus est. Eadem quoque Zozimus (Zozim. lib. II histor.), Libanius (Liban. orat. 3, tom. II), Protagoras (Protagor. apud Phot. cod. 62), et Politiae SS. Patrum Metrophanis et Alexandri scriptor litteris commendaverunt. Sed Aurelius Victor perhibet Maxentium »insidiis, quas hostis,« forsitan »hosti, apud pontem [Col. 0954B] Milvium locaverat, in transgressu Tiberis interceptum« fuisse. Sed aliquanto clarius in epitome: »Paulo,« inquit, »superius a ponte Milvio, in pontem navigiis compositum ab latere ingredi festinans, lapsu equi in profundum demersus est.« Vides itaque duos pontes distingui ab hoc scriptore, Milvium videlicet, et alium, qui scaphis et navigiis aedificatus fuerat. Maxentius autem dicitur ex hoc secundo ponte, quem ipse in Constantini perniciem construxerat, in Tiberim praecipitatus. An autem duo hi pontes ob memoratam in citata Aurelii Victoris Epitome vicinitatem ab aliis distincti non fuerint; ut certius pronuntiare queas, audi adhuc Eutropium, qui brevissime dixit Maxentium victum fuisse ad pontem, qui Molvius vocatur. Prudentius quoque eumdem pontem his [Col. 0954C] versibus designavit:

Testis christicolae ducis adventantis in Urbem
Molvius, exceptum Tiberina in stagna tyrannum
Praecipitans.
(Prudent., lib. contra Symmach.)

At nullius pontis mentionem fecit Nazarius (Nazarii Panegyr. § 30), neque etiam anonymus Valesianus, cujus de Maxentii a Constantino victi interitu haec sunt verba: »Egressus ex Urbe Maxentius, campum supra Tiberim, in quo dimicaret, legit. Ubi victus, fugatis omnibus suis, inter angustias arcentis populi, equo praecipitatus in fluvium.« Incertus denique panegyrici Constantino dicti auctor memoriae prodidit Maxentium, pontis Milvii exclusum angustiis, frustra conatum per abrupta ripae ulterioris evadere, et Tiberis [Col. 0954D] gurgite devoratum. Audisti sane varias scriptorum opiniones de Maxentii casu, lapsu in Tiberim, et ponte, ex quo in hunc fluvium cecidit. Quamcumque porro veriorem esse pronuntiaveris, fatendum profecto erit, ex iis omnibus plane confici hunc tyrannum, a Constantino superatum, ac Tiberis submersum undis, revera periisse. Cecilius autem, sicut et Bucherius, asserit illum, uti animadvertimus, ibi mortuum 28 Octobris, anni videlicet 312, quo die quinquennalia ejus, inquit, terminabantur. At tyrannidis anno sexto, ait Aurelius Victor, non eo quidem tantum inchoato, sed consumpto per desidias senio, seu sexennio, si incerto panegyrici scriptori, paulo ante laudato, fidem habeas, »Ut ipsum,« inquit, »diem [Col. 0955A] natalis sui ultima caede signaret, ne septenarium illum numerum, sacrum et religiosum inchoando violaret.« Quod quidem ab illo paulo post, nec quidem semel, atque a Nazario repetitum legitur. Nonne autem inde haud inepte prorsus colligi potest intelligendum esse Cecilium nostrum de expletis Maxentii quinquennalibus; quamvis ea festa celebrarentur aut anno imperii sexto ineunte, aut exeunte, atque aliquando transferrentur in alium diem? Sed de iis plura Dufresnius, Cardinalis Norisius, et qui eos citavit Pagius, quos adire poteris.



CAPUT XII.

De Maximiano Galerio imperatore.



ARTICULUS PRIMUS.

[Col. 0955B] De Maximiani Galerii patria, parentibus, uxore, fera barbarie, immani corporis mole; de Romulae matris ejus superstitione, ac difficili ea de re Cecilii loco, de victoria, quam Galerius reportavit a Narseo, ac Caesaris nomine, quod insolenter detrectavit.

Maximianus Galerius ex Dacia oriundus erat, uti Cecilius (Cecil. cap. 9, 23 et 27) haud semel significat, sive ut ait Eutropius (Eutrop. lib. IX Breviar.), Maximianus, qui Galerius vocatus est, ex Dacia haud longe a Sardica genus duxit, et sicuti in Aurelii Victoris Epitome legimus, ex Dacia Ripensi, et in ejus libris in Illyrico. Quamobrem conatus est quondam nomen imperii Romani mutare, quemadmodum auctor noster alicubi narrat, ut Dacicum appellaretur.

[Col. 0955C] Suam autem originem duxit ex parentibus, ut ait Aurelius Victor, agrariis, et ipse pastor armentorum fuit. Eam procul dubio ob causam Armentarius primum cognominabatur. Sed ipsi jam Diocletianus, uti ait Cecilius, nomen ex parte mutaverat hominis causa: quia Maximianus fidem summa religione praestabat, id est, Diocletianus voluit Galerium, rejecto Armentarii nomine, appellari Maximianum in honorem Maximiani Herculii, quia ipsi fidem summa religione praestiterat. Sed quidam corrigendum esse putant Cecilii nostri locum, et pro his verbis: Jam . . . hominis, legendum nam . . . ominis. Verum id alicujus saltem codicis auctoritate confirmandum est. Etenim hic Cecilii locus solita obscuritate involvitur.

[Col. 0955D] Clariora procul dubio sunt haec illius de Galerii matre verba: »Mater ejus Transdanuviana, infestantibus Carpis, in Daciam novam, transjecto amne, confugerat.« Nomen autem huic, uti auctor noster adhuc, et Aurelius Victor aiunt, erat Romulae, atque idcirco Galerius, sicuti ab illo annotatur, locum ubi in lucem editus est, voluit Romulianum vocari. Sed ea tamen fuit ingratissimi filii impietas, ut matrem suam stupro, pergit auctor noster, infamaverit, quo diis oriundus videretur. Nam »insolenter affirmare ausus est,« verba sunt ejusdem Aurelii Victoris, »Romulam matrem, more Olympiadis, Alexandri Magni creatricis, compressam dracone, semet concepisse.« Alexander autem stulte id jactitabat, ut [Col. 0956A] Jovis Hammonis, inquit praeter alios Julianus (Julian. imperat. orat. 1); Galerius vero, ut Martis crederetur filius.

Non mirum itaque si huic homini, ex agrestibus hisce parentibus procreato, aut ut loquitur Cecilius (cap. 9), »huic bestiae inerat naturalis barbaries efferitas, a Romano sanguine aliena.« In Colbertino codice manuscripto ita quidem legimus barbaries efferitas: sed quidam scriptum suspicantur barbaries et feritas; nec inepta prorsus videtur haec emendatio. Quae autem esset illa saevissimorum Barbarorum innata Galerio feritas, et quam horrenda corporis moles, hisce auctor noster enarrat verbis. »Erat corpus moribus congruens, statu celsus,« ita manuscriptus codex, »caro ingens et in horrendam [Col. 0956B] magnitudinem diffusa et inflata; denique et verbis, et actibus, et aspectu terrori omnibus ac formidini fuit.« Et certe memoriae Eusebius (Euseb. lib. VIII histor. Eccles. cap. 16, et lib. I de Vita Constant. cap. 57) prodidit totam corporis illius molem, ob nimiam alimenti copiam, excrevisse in immensam quamdam pinguedinem. Ab Aurelio nihilominus Victore dicitur pulcher corpore, licet inculta agrestique justitia, satis laudabilis, et ab Eutropio, vir probe moratus. Sed haec dubio procul de juvenili ejus aetate, et antequam Caesar esset, intelligenda sunt, aut adulationi ascribenda. Nam idem Aurelius Victor fatetur illum non secus ac collegam ejus parum habuisse humanitatis.

Eum autem Diocletianus generum, inquit Cecilius [Col. 0956C] (cap. 9) sibi adscivit. Quando enim ab eo, ut supra vidimus, renuntiatus est Caesar, tunc illi filiam suam Valeriam, de qua nos antea diximus, collocavit in matrimonium, compulitque primam uxorem repudiare. At eadem ab Eutropio et Aurelio Victore litteris consignata sunt.

Romula vero ipsius Galerii, sicuti dictum est, mater impio gentilium cultui addictissima erat et cultrix deorum montium, id est, montibus praepositorum, aut quibus montes consecrati, aut qui in eis habitare ferebantur, quemadmodum Cybele, et alii, de quibus Ovidius cecinit lib. III Fastor., vers. 315 et seq.:

Dii sumus agrestes, et qui dominamur in altis
   Montibus: arbitrium est in sua tecta Jovi.
[Col. 0956D] De iis autem nos alibi disputabimus. Mulier itaque haec valde superstitiosa cum esset, inquit Cecilius, dapibus sacrificabat pene quotidie, ac vicariis suis epulis exhibebat. Christiani abstinebant. Ita plane in ms. codice Colbertino; sed fatentur omnes corruptum esse hunc locum. Plurimi autem medicam manum ei adhibere connisi sunt, sed frustra. Daps vero, juxta Festum, »apud antiquos dicebatur res divina, quae fiebat aut hyberna semente, aut verna. Quod vocabulum ex graeco deducitur, apud quos id genus epularum dicitur.« Livius vero narrat sacrum olim factum bove eximia, capta de grege, adhibitis ad ministerium dapemque Potitiis et Pinariis, ac forte evenisse ut Pinarii extis adesis, ad caeteram venirent [Col. 0957A] dapem. At Servius bis terque observat dapes deorum esse, epulas vero hominum.

Vide ergo quis inde elici possit Cecilii sensus, et an hic sit: Erat mater Galerii deorum montium cultrix; quae mulier admodum superstitiosa cum esset, sacrificabat pene quotidie dapibus, quae diis montium offerebantur, ac vicariis suis, hoc est, iis qui vices ejus gerebant, aut vicanis suis, hoc est, his qui inhabitabant in vico, ubi sacrificabat, ex iisdem dapibus exhibebat epulas, quibus abstinebant Christiani. Verum quaecumque sit vera hujus textus lectio, ibi Cecilius perspicue declarat Christianos abstinuisse his Romulae epulis; ne dapibus falso numini libatis polluerentur. Tales itaque erant Galerii parentes, ex quibus hausit agrestem barbariem, [Col. 0957B] quemadmodum ex impia matre vanam deorum superstitionem cum lacte suxerat.

Quamquam autem ab Aurelio Victore appelletur eximius et felix bellator, atque ab Eusebio bellica experientia praeditus, a Narseo tamen Persarum rege primum victus est, sicuti uterque Eutropius et Aurelius Victor, Ammianus Marcellinus (Ammian. lib. XIV cap. 11, et lib. II), Chronici Eusebiani auctor (Euseb. in Chron. ad ann. Christ. 301 et 303), Orosius, Zonaras (Zonar. lib. XII Annal.) aliique memoriae tradiderunt. Sed redintegrato certamine, insignem de illo victoriam reportavit. Ad Diocletianum igitur, a quo primum ignominiosissime exceptus fuerat, inde cum praeda et manubiis reversus, timorem ei incussit, ac deinceps nomen Caesaris insolentissime detrectavit [Col. 0957C] et aspernatus est.



ARTICULUS II.

Quomodo Galerius Diocletianum in Christianos saevire, et imperio cedere coegerit; quid ei tunc exprobraverit; quanta iniquitate libertatem omnibus auferre conatus sit, ac contra leges jusserit torqueri decuriones, primores civitatum, egregios et perfectissimos, item matres familias nobiles rapi in gynaeceum, domesticos et administratores lancea emendari, et verberandos distendi ad palum in stabulo.

Satis aperte, nisi fallimur, a nobis explanatum est quibus, et quam malis artibus Galerius ad vexandos ac crudelissime occidendos Christianos Diocletianum impulerit. Nec minus clare ostendimus quomodo [Col. 0957D] illum, si Cecilio nostro fides, coegerit cedere imperio, ac Severum et Maximinum creare Caesares. Tum vero ille ipse Galerius eidem Diocletiano acriter exprobrabat, eo nihil curante, »jam fluxisse annos quindecim in Illyrico, vel ad ripam Danuvii relegatus, cum gentibus barbaris luctaret.« Totidem sunt Cecilii in editis et in manuscripto codice verba his tamen exceptis, in Illyricum, id est, ad ripam Danuvii . . . . . luctaretur, quae in eodem codice sic exarata legimus. At ibi quaedam omissa, et alia textui adjecta videntur. Nam post annos quindecim, praetermissum est ex quo, vel ex quibus, aut quid simile. Si vero legas sicut in codice, id est, ad ripam Danuvii, haec fortassis explicationis causa, a Cecilio ipsis, [Col. 0958A] quae refert, Galerii verbis subjecta sunt. At Baluzius et alii deinceps scriptum maluerunt, vel ad ripam; ita ut Galerius significare voluerit relegatum se fuisse, vel in varias Illyrici regiones, vel ad Danubii ripam, qua videlicet Illyricum ab aliis provinciis disterminabatur. De illius autem finibus, si plura scire aveas, Cellarium adire poteris.

Postea vero quam Diocletianus atque Maximianus Herculius supremam eo, quo vidimus, modo imperii dignitatem deposuerunt, Galerius summa rerum se potiri arbitratus est. Constantium enim, qui solus poterat ei adversari, plane contemnebat, tum propter lenitatem et mansuetudinem, tum propter valetudinem corporis infirmam; qua in spem haud incertam adducebatur fore ut ille, de quo nos postea [Col. 0958B] agemus, brevi moreretur, aut saltem purpura et imperio posset facile privari. Nihil itaque ipsi tunc magis cordi fuit, quam ut crudelem in omnes haberet dominationem, ac celebratis vicennalibus, sive vigesimo imperii sui anno, ac nuncupatis imperatoribus novisque Caesaribus, securam degeret ac tranquillam senectutem.

Animum igitur sensusque omnes ad cunctos tam Christianos, quam gentiles vexandos intendit. Ac primo quidem voluit eum introducere apud Romanos morem, quo Persae sese regibus in servitutem addicunt, et reges populo, inquit Cecilius, tamquam familia (ms. male milia) utuntur. Unde autem ille, rogabit aliquis, acceperat hunc fuisse Persarum morem, de quo nihil in tam multis ad hunc ipsius [Col. 0958C] librum notis animadversum est? Expendat is velim utrum de hoc more intelligenda sint illa, ab Herodoto citata (Herodot. libr. I, § 210), Hystaspis patris Darii ad Cyrum verba: »Absit Rex, ut quispiam vir genere Perses tibi moliatur insidias . . . . . Tu enim Persas ex servis liberos, ex subditis aliorum hominum dominos effecisti.« , , . Non audemus tamen certo asseverare ex his verbis plane colligi Persas antea fuisse regum suorum servos. Sed quia in Galerii potestate positum non erat Romanos sub jugum mittere servitutis, conatus est eis adimere libertatem.

Ab illo praeterea, Torquebantur non modo decuriones, sed primores etiam civitatum, egregii, ac perfectissimi. [Col. 0958D] Decuriones autem erant praefecti et principes cujuslibet ordinis, qui decuria vocabatur. At sicut varia illorum fuerunt genera, sic etiam munera et officia, quae a Gothofredo et aliis descripta invenies. Constantini autem lege, anno 317 data, hi atque etiam egregii et perfectissimi simul comprehenduntur. »Eos qui in palatio militarunt, et eos quibus provinciae commissae sunt, quippe merito amplissimarum administrationum honores perfectissimatus vel egregiatus adepti sunt: nec non et illos qui decuriones vel principales constituti, cuncta suae patriae munera impleverunt, frui oportet dignitate indulta. Si vero decurio, suffragio comparato, perfectissimatus, vel ducenae, vel centenae, vel egregiatus [Col. 0959A] meruerit dignitatem, declinare suam curiam cupiens, codicillis amissis, suae conditioni reddatur; ut omnium honorum et munerum discussione perfunctus, juxta legem municipalem aliquam praerogativam obtineat.« Perfectissimatus ergo et egregiatus dignitates iis tantum conferri poterant, qui militaverant in palatio, vel functi fuerant amplissimis provinciarum administrationibus. Potiebantur autem pluribus praerogativis, inter quas haec erat; ut poenarum corporalium, tormentorum et quaestionum haberent immunitatem. Sed de his plura Gothofredus in suis ad codicem Theodosianum annotationibus, ac de perfectissimatu Valesius in suis notis ad Ammianum Marcellinum, nosque alibi de utraque dignitate. Galerius porro his aliisque legibus pessumdatis, jubebat [Col. 0959B] decuriones, egregios, perfectissimos, ac civitatum primores, sive primates, et optimates, atque in civitatibus primos, si morte digni essent, crucibus affigi, sin minus, torqueri ac teneri in compedibus.

Ad haec vero matresfamilias ingenuae ac nobiles rapiebantur in gynaeceum, quod conclave erat, et locus in domibus secretior, ubi mulieres opera textoria ac muliebria conficiebant. Hunc itaque in locum Galerius praecipit ingenuas nobilesque mulieres ad ignominiae infamiaeque notam amandari. Sed Constantinus Magnus eas omnes foeminas libertate donavit, quotquot gynaeceis mancipatae fuerant. De gynaeceariis porro variae exstant in codice Theodosiano leges, in quas videre poteris Gothofredi commentaria.

[Col. 0959C] Domestici vero et administratores, pergit Cecilius, lancea emendabantur, id est, interficiebantur. Domestici autem erant, qui varias in scholas divisi, intra palatium familiarius militabant, ita tamen ut aliqui nonnumquam mitterentur in provincias. At de iis adhuc variae occurrunt in codice Theodosiano leges, in quas Gothofredus itidem multa observat. Plura quoque ille de memoratis ibidem a Cecilio administratoribus sive administrantibus, qui triplicis erant generis, primo altiores, sive judices, secundo mediae dignitatis, iique spectabiles; tertio minimi, et hi clarissimi appellabantur. Vides autem qua poena Galerius in eos et domesticos animadverti voluerit, nimirum lancea, qua percussi necabantur.

Si quis insuper esset verberandus, defixi, ait Cecilius, [Col. 0959D] in stabulo pali quatuor stabant, ad quos nullus umquam servus distendi solebat. At criticus aliquis voci in stabulo praefert in sabulo, sed nulla data ratione. Is autem forsitan arbitrabatur stabulum ibi accipi pro loco, ubi armenta et pecora stabulant atque habitant. Sumitur tamen aliquando pro diversorio et hospitio, uti apud Cyprianum (Cyprian., epist. 68); aliquando etiam pro quacumque statione seu loco, ubi quis habitare et stare consuevit. Quod nonnulli probant hoc Virgilii carmine lib. VII Aeneid., v. 512:

Ardua tecta petit, stabuli et de culmine summo
Pastorale canit signum.
At hoc significatu si stabulum a Cecilio nostro usurpatum [Col. 0960A] sit, locus haud dubie publicus aliquis designatur, ubi verberandi ad palos alligati caedebantur; et ad quos, uti ille loquitur, nullus umquam servus distendi solebat. Quidam vero ante servus addi volunt nisi, sed nulla prorsus auctoritate. Nonne autem sine hac aliave textus immutatione satis planus est iste auctoris nostri sensus? Neminem unquam, ne quidem servum, ad eos palos consuevisse antea distendi. Ita sane Cecilius Galerii crudelitatem expressius denotare videbitur.



ARTICULUS III.

Quantis Galerius, et quam horrendis cruciatibus Christianos, aliosque enecaverit, ac quomodo tentaverit omnes litteras et litteratos exterminare, judicesque instituere militares.

[Col. 0960B] Nemini haud dubie mirum videbitur, si Galerius adeo ferox ac superstitiosus in Christianos longe crudelius, quam in alios omnes saevierit. Sed mirabuntur omnes, nec sine horrore audient quantis eos excarnificaverit tormentis ac suppliciis. De iis enim vero hunc Cecilius noster locutus est in modum: »Dignitatem non habentibus poena ignis fuit: et exilii primo adversus Christianos permiserat, datis legibus, ut post tormenta damnati, lentis ignibus urerentur.« Sed locum hunc pene omnes corruptum depravatumque esse haud dubitanter asseverant: quando quidem nullam perspiciunt rationem, cur ibi exilii mentio facta fuerit. Verum in eo textu sanando vix credibile est quantum [Col. 0960C] scriptores desudaverint. Nonnulli namque pro exilii scribendum suspicantur exitii, alii exilium quod, quidam exemplum, alii illum, alii ex illis. Quidam vero pro permiserat legendum putant permissa, alii promserat. Denique nonnulli opinantur mutandam dumtaxat interpunctionem, ac punctum ante vocem primo collocandum. Nobis tamen facilius persuadebitur retinendam antiqui codicis, donec alius emendatior inveniatur, lectionem, ex qua hic auctoris nostri brevitati, uti diximus, nimium consulentis, sensus elici potest: Dignitatem non habentibus poena ignis fuit: et exilii poenam Galerius primo adversus christianos permiserat, sed datis postea legibus, jussit, ut post tormenta damnati, lentis ignibus urerentur. Quoniam enim inhumanissimus ille tyrannus [Col. 0960D] impetrare a Diocletiano antea non potuerat, ut Christiani vivi cremarentur, coactus est initio morem ei gerere, qui nolebat Christianorum fundi sanguinem. Aliquamdiu ergo Galerius, exemplum Diocletiani secutus, exilii poenam, ut ait Cecilius, adversus Christianos haud dubie permiserat.

Ast ubi supremum, sicut diximus, dominatum consecutus est, tunc saevitiae innatae furorique suo, quae invitus hactenus compresserat, fraena laxavit. Christianos igitur omnes, datis legibus, praecepit lentis post tormenta ignibus exuri. Quam autem horrenda et immani crudelitate id factum sit, narrantem Cecilium quis sine animi commotione audire poterit? Lenis flamma, inquit, subdebatur [Col. 0961A] pedibus, donec callum solorum contractum igni ab ossibus revelleretur. Anacharsis quoque apud Ciceronem dixerat, callum solorum, eoque nomine crassior plantae, sive pedum pars inferior significatur. Cecilius igitur dicit cum Galerii jussu Christiani torquerentur, callum solorum, sive infimam pedum partem igne lento fuisse ab ossibus revulsam. Dehinc incensae et exstinctae faces admovebantur singulis membris, et omnibus ulla absque exceptione corporis partibus. Ne vero christianus martyr sic tortus, arescentibus nimio ardore et siccitate faucibus, citius moreretur, os ejus et facies aqua frigida suffnndebatur. Denique post crudelissima haec tormenta animam christianus ille martyr, ut ait Cecilius, exhalabat, cum per multum diem decocta [Col. 0961B] omni cute, vis ignis ad ima viscera penetrasset. Neque tamen satiata adhuc fuit horribili illo cruciatu saevior belluis dirissimi tyranni rabies: sed imperavit adhuc cremata corpora post mortem cremari iterum, atque in cineres redacta, in mare et flumen projici. Sed de his aliisque similibus christianorum martyrum suppliciis, quae diabolico potius, quam humano furore excogitari potuerant, in alia dissertatione fusius disputavimus.

Christianis itaque sic torquendis necandisque assuefactus, omni diritate et immanitate teter homo, caeteros quoque eadem saevitia excruciavit. Nulla enim amplius poena levi ullum discruciabat: sed ignis, inquit Cecilius, crux, ferae in illo erant quotidiana et facilia. At totus hic locus magna profecto [Col. 0961C] ignoratione a librario depravatus est. Sic quippe in Colbertino codice haec scripta legimus: Nulla poenis eum levis, non insola, non in carceris, non metella; sed ignis, crux fere in illa erant cotidiano . . . et facilia. Spatium vero punctis notatum ibi vacuum est, sed ubi nihil scriptum fuisse videtur. Locum autem hunc tam foede corruptum unusquisque pro suo sensu corrigere enisus est, nemo tamen quidquam attulit certi penitus atque explorati. Sensus vero nostri auctoris is esse videtur, nullam a Galerio poenam levem adhibitam, qualis est exilium, atque in insulam deportatio, conjectio in carcerem, vel ad metalla effodienda damnatio: sed ignis, crucisque supplicia illi erant quotidiana et facilia, id est, si tamen ita in textu legendum, [Col. 0961D] ab illo sicut quotidie et saepissime, ita facillime in omnes constitui et adhiberi solebant.

Tum in eodem codice scribitur: In ca poena capitis et animadversio gladii admodum paucis, quasi beneficii deferebatur, qui ob merita vetera impetraverant bona morte. Librarii autem incuria in postremis duobus verbis praetermissa est lineola ultimis duabus litteris pro duplici M imponenda. In editis vero nomen poena, atque cunjunctio et omissa sunt. Quid vero si solum nomen poena sit transpositum, ac legatur: In causa capitis, poena et animadversio gladii, etc., nonne tunc satis clara erit elocutio auctoris nostri, eademque ac verbis illis omissis significatio, idemque sensus? Nam ipsius verbis non [Col. 0962A] obscure omnino significatur in causa capitis sive illorum, qui quolibet modo capite morteque damnati erant, poenam animadversionemque gladii, quasi beneficii, paucis admodum, atque his tantummodo concessam, qui ob merita impetraverant bonam mortem, id est, leniorem, mitiorem, minusque crudelem. Hoc quippe sensu eadem verba ab illo inferius accipiuntur.

Maxima itaque saevissimi tyranni, qui omnem prorsus humanitatem exuerat, haec fuit indulgentia. Enimvero horrenda ejus crudelitas eo usque processerat, ut quoties lubebat delectari, toties juberet unum nominatim ex his, quos alebat, ursum adduci, cui homines devorandi objiciebantur. Audisne quam exsecranda, atque inaudita hactenus fuerit inhumanissimi [Col. 0962B] hujus tyranni delectatio, qui hominum sanguine sic ludebat? Nos quidem non latet imperatorem Valentinianum Seniorem duas, teste Ammiano Marcellino (Ammian. Marcell. libr. XXIX, cap. 3) habuisse ursas, fidas corporis sui custodes, sed hominum ambestrices, quarum uni Micae aureae, et alteri Innocentiae nomen imposuerat. Verum ibi Ammianus Marcellinus non dixit homines oblectationis causa a Valentiniano his ursis quemadmodum a Galerio objectos.

Eruditi autem quidam viri secum disceptarunt utrum Cecilius noster significare voluerit Galerium jussisse non solum Christianos, sed etiam gentiles his omnibus, quae hactenus memorata sunt, tormentorum suppliciorumque generibus excarnificatos necari. [Col. 0962C] Nobis vero, cuncta illius verba, et ea quae antecedunt ac subsequuntur, accurate examinantibus, videtur Cecilium ibi loqui de omnibus qui in ejusdem Galerii venerant ditionem, tam gentilibus quam Christianis, in quos immanissimam quidem exercuit crudelitatem, sed satiare numquam potuit. Neque tamen cum aliquibus, a vero longe aberrantibus, inferas inde martyrum numerum imminui. Vidimus enim quanto Galerius furore, ac quanta rabie in Christianos bacchatus fuerit. Minus itaque ab horum ob spretum falsorum deorum cultum sanguine temperavit, quam gentilium; ac majorem procul dubio illorum, quam istorum numerum his, quae enarravimus, suppliciis trucidavit.

Neque homines tantum intolerandus ille tyrannus, [Col. 0962D] sed litteras etiam, omnesque litteratos implacabili odio prosequebatur. Ab eo quippe extincta est eloquentia, ait Cecilius, ea videlicet, quae publicis docebatur in scholis. Nam de forensi continenter addidit: Causidici sublati, quibus profecto verbis, ut ex sequentibus patet, patroni omnes, qui aliorum causas in foro dicebant, ab eo comprehenduntur. Tum ita ille pergit: Jureconsulti, sive jurisconsulti aut relegati, aut necati. Si quis autem a nobis inquirat quisnam jurisconsultus vere nominetur, illi respondebimus his Ciceronis verbis: »Eum dicerem, qui legum et consuetudinis ejus, qua privati in civitate uterentur, et ad respondendum, et ad agendum, et ad cavendum peritus esset.«

[Col. 0963A] Ad haec vero Galerius non illos tantum, sed omnes simul et litteratos et litteras exterminare machinabatur. Nam litterae, ait auctor noster, inter malas artes habitoe, et qui eas noverant, pro inimicis hostibusque protriti et exsecrati. Litterarum autem nomine ille philosophiam aliasque liberales disciplinas designat, quas Galerius proscripsit tamquam malas artes, id est, magicas, uti Cuperus interpretatur: cur non etiam veneficas? Verius fortassis tamquam noxias et reipublicae perniciosas. Nemini autem admirationem ullam movere debet, quod imperator ille pro ingenita sibi, uti dictum est, feritate ac barbarie, omnes omnino litteras et litteratos tollere penitus voluerit.

Expulsis igitur jurisconsultis et legum peritis, in [Col. 0963B] provincias misit judices militares, humanitatis litterarum rudes, sive ut loquitur Cicero communium litterarum et politioris humanitatis expertes (Cicer., lib. II de Orat.), eosque sine assessoribus seu consiliariis mittebat; ut soli contra jus et fas ferrent judicium. Ex his autem quae de assessoribus Suetonius (Sueton. in Vita Tiber. § 33, et Galb. § 14) et Lampridius (Lamprid. in Vit. Alex. Sever. post med.) tradidere, lux aliqua huic Cecilii loco afferri potest. At plures de iis exstant leges in codice Theodosiano, atque illa in primis qua Constantinus imperator adversus audax et iniquissimum hujuscemodi facinus haec statuisse perhibetur: »Definitum est provinciarum rectores in civilibus causis litigia terminare, etsi militantes exceperint jurgia vel moverint.« In [Col. 0963C] hanc autem aliasque leges, a nobis hic citatas, videsis Gothofredi annotationes.

At quidquid dixeris de his militaribus judicibus, a Galerio missis, quidam certe Cecilium nostrum ibi redarguunt erroris, in quem Lactantius earum, quae tunc agebantur, rerum minime ignarus incidere non poterat. Cum Cecilio siquidem non asseverasset litteratos, ac praesertim jurisconsultos ab eodem Galerio sublatos fuisse. Nam Diocletianus eos tutatus est, variaque in eorum gratiam suo Galeriique nomine condidit edicta, quae ab isto ante aut post ejusdem Diocletiani interitum rescissa nemo procul dubio memoriae hactenus prodidit. Nutat ergo, inquiunt, Cecilii fides, et ipse falsi arguitur, nisi alium preferas illius opinionis vadem ac patronum. Utrum [Col. 0963D] autem in ejus defensionem sufficiat crudelissimi imperatoris barbariem ac saevitiam notasse, aliis decernendum relinquimus. Non deerunt fortasse aliqui, qui suspicabuntur Galerium cum Licinio, de quo infra agemus, ab auctore nostro praepostere confundi. Sed numquid etiam Lactantius eos confudisset?



ARTICULUS IV.

De immensis penitusque intolerandis exactionibus, censibus, capitationibus et tributis, quibus Galerius omnes subditos suos obruit, et ad extremam paupertatem redegit, ac de mendicis, quos in mare jussit submergi.

Satis Maximiano Galerio non erat in omnes Christianos [Col. 0964A] et gentiles tam horrenda carnificina furere et bacchari: sed quoslibet etiam sibi subjectos immensis exactionibus ac tributis ad extremam redegit paupertatem. Census quippe per omnes provincias et civitates semel, ita in codice manuscripto, ut significetur irrevocabiliter, missus. Censitores vero, quorum intererat tributa tantum imponere ac percipere, et de quibus plura in codice Theodosiano, omnia deplorandum plane in modum vastabant ac depopulabantur. Agri enim vero glebatim, non glebati, nec glebatii, nec senatorum tantummodo, uti quidam opinantur, sed hominum omnium, secundum cujusque glebam et portionem metiebantur. Quin etiam vites et arbores dinumerabant; ut majorem inde censum scelerati homines extorquerent. Ad haec vero [Col. 0964B] animalia omnis generis ab iis numerabantur publicisque scribebantur in tabulis, atque exigebatur pro singulis tributum. Notabantur etiam hominum capita, ut pro singulorum capitibus ac personis pecuniae penderentur. Scimus quidem quosdam opinatos esse capitali hac descriptione significari non modo unumquodque hominum caput, sive personam; sed uniuscujusque etiam praedia, possessiones, aliaque bona et facultates. At ea procul dubio omnia auctor noster singillatim recenset, atque idcirco a se invicem distinguit.

Numquid vero, inquiet aliquis, hac agrorum, capitum et aliarum rerum descriptione, quidpiam novi a Galerio introductum est? Nonne Ulpianus observat descriptionem illam fuisse longe antiquiorem? Recte [Col. 0964C] quidem. Sed praeterquam quod illa diu intermissa a Galerio revocata est, immensum plane in modum auctus fuit census ille, et iis qui hactenus immunes fuerant, aliisque qui non erant solvendo, summa cum inhumanitate impositus et extortus. Ex jam laudato quippe Ulpiano discimus pueros ante decimum quartum, et puellas ante duodecimum, omnesque post sexagesimum aetatis suae annum nullo tributo obligatos. At contra Galerius nullam prorsus dari voluit aut aetatis aut valetudinis veniam. Ne vero omnem omnino humanitatis speciem erga pueros, senesque invalidos abjecisse videretur, atque ii tamen concessa non gauderent tributi immunitate, censitores senibus detrahebant annos, quos junioribus adjiciebant. At alia forsitan erat adhuc causa, [Col. 0964D] cur pueris adderentur anni, nimirum ut possent de parentibus suis, rapiendisque eorum bonis dicere testimonium. Non enim pueri ante indicatam a nobis aetatem ad illud dandum habiles erant, quemadmodum de Agnete virgine et martyre scribit Ambrosius: Stupere universi, quod jam divinitatis testis exsisteret, quae adhuc arbitra sui per aetatem esse non posset. Quem in locum vide si vacat, et libet, nostras observationes.

Neque Galerius Romanos minus, quam alios, his immensis exactionibus oneravit et oppressit. Ad eos etenim describendos misit quoque censitores, atque illis eumdem imposuit censum, quem Trajanus parentibus ejus Dacis assidue rebellantibus poenae gratia [Col. 0965A] victor indixerat. Quis autem hujus census mentionem fecerit, non alius sane praeter Cecilium nostrum scriptor hactenus citatus est. At certe Galerius eo censu imposito, ausus est facere adversus Romanos, quae veteres, ita in Colbertino codice, adversus victos jure belli fecerant. Ibi autem non veteres, sed victores legendum plures existimant; quia Cecilius de Trajano victore loquitur. Verum etiamsi veteres, sicut in citato manuscripto codice legamus, semper subintelligendum erit victores; quandoquidem continenter subjungitur adversus victos jure belli. Nihil itaque in textu mutandum videtur. Sensus autem auctoris nostri is esse apparet, Galerium a Romanis eum exegisse censum, quem non modo veteres, jure belli post victoriam partam, sed Trajanus etiam Dacis in [Col. 0965B] assiduae rebellionis defectionisque poenam imposuerat.

Censitores porro, quibus nihil charius erat, quam incredibili Galerii avaritiae et crudelitati satisfacere, ut majorem pecuniam cogerent, omnes liberos et servos, cives et rusticanos, filios et parentes, viros et uxores tormentis, verberibus, equuleo torquebant; ut sua omnes vicissim bona patefacerent. Post eorum vero declarationem plura singulis ascribebantur, quam revera possidebant, atque hac crudeli fraude census augebatur. Novi praeterea censitores alii super alios mittebantur, qui quidem ut majores adhuc pecunias exprimerent, etiam pro mortuis tributa exigebant, sive quia eos mortuos esse dicentibus nolebant fidem haberi: sive quia productos a se [Col. 0965C] testes cogebant confiteri illos, etsi jam mortuos, esse adhuc in vivis.

Denique, Merces, ait Cecilius, pro vita dabatur. Ita in codice manuscripto. Sed Baudrius corrigendum censet dabantur, ut sit Cecilii sensus: Tanta erat capitatio, ut ad eam solvendam, exhausta pecunia, merces, seu quaelibet res venales darentur pro vita, id est, pro victu et cibo. Quid tamen, si servata veteris codicis lectione, dicatur significari pecuniam capitationis mercedem fuisse, quae pro vita dabatur, hoc est, ut vivere liceret, nec vita eriperetur? Non mirum itaque, si Constantinus Magnus, cujus tanta erat munificentia et pietas, quanta Galerii crudelitas et avaritia, hanc prorsus intolerabilem capitationem, lege data, sustulerit. Hac autem ipsa lege confirmari [Col. 0965D] utique ea possunt, quae Cecilius noster de immensis illis et execrandis Galerii exactionibus tam certo asseverat.

Omnium vero bonis et facultatibus tanta inhumanitate ablatis, soli utique supererant mendici, quos ab omni, ait Cecilius, genere injuriae aetatis, sic in codice manuscripto, miseria et infelicitas fecerat. At fatentur omnes depravatum esse verbum aetatis. Baluzius itaque pro eo et superiori injuriae scripserat injurietatis, sed re diligentius expensa, cum aliis corrigi voluit: omni genere injuriae tutos; et optimo quidem sensu, nec aliud amplius desiderandum, nisi ut firmetur alterius codicis melioris auctoritate. Caeterum dirissimus ille imperator hanc summae calamitatis [Col. 0966A] securitatem miserrimis hominibus invidit. Enim vero contra omnia prorsus humanitatis jura, jussit eos naviculis exportatos maris fluctibus submergi. Neque Cecilii nostri sectatores sibi objici patientur tam atrox horrendumque facinus ab aliis scriptoribus fuisse praetermissum. Nemo quippe, inquient, negare potest, plura ab illis omissa, quae brevitatis ergo tacenda putaverunt. Tacuit vero ipsemet Cecilius quo tempore haec facta sint. At ille manifestissime declarat eumdem Galerium sub vitae suae finem novis inauditisque exactionibus cunctos obruisse, ut necessarios ad celebranda vicennalia sua sumptus faceret.

Neque porro ibi adhuc stetit crudelissimi tyranni, omnia rapientis, insatiabilis cupiditas. Nemo enim, [Col. 0966B] ait Cecilius, enarrare potest quam immanis tunc fuerit praesertim rei annonariae exactio. Et vero singulis adhaerebant milites vel potius carnifices, uti ille ait, officiorum, id est, officialium, qui judicum et magistratuum munere fungebantur. Omnia autem teterrimi illi sicarii et grassatores depopulabantur, nihilque ad victum relinquebant laborantibus. Quin etiam nihil amplius habentibus nullam dabant veniam, ac variis tormentis conabantur eis eripere quod non erat. Atque is quidem videtur esse sensus auctoris nostri (Cecil. cap. 31), quamvis illius textus in codice manuscripto plane corruptus sit.

Pergit vero ille, aitque haec, quantumvis intolerabilia, potuisse tamen quomodocumque sustentari spe fructuum, altero anno futurorum. Sed haec etiam, [Col. 0966C] quae sola miseris supererat, a scelestissimis Galerii satellitibus prorsus adimebatur. Vestes siquidem omnis generis, aurum, et argentum exigebant, quae venditis fructibus necesse erat comparari. Atque ita Galerius omnium bona, opes, facultates, ipsasque segetes corrosit sub vana vicennaliorum specie, quae reipsa non erat celebraturus. Jam enim res ejus et fortuna dilabi coeperant, uti postea explicabimus.



ARTICULUS V.

Quas Galerius Constantino Magno struxerit insidias; quid sit sigillum, quo hic accepto, ad patrem rediit; qua Galerius tristitia didicerit hunc et Maxentium imperatores factos, et laureatam Constantini imaginem acceperit; quomodo Romam obsidere conatus sit; qua confusione inde discedens, permiserit Italiam a [Col. 0966D] militibus vastari, ac quomodo Licinium et Maximinum imperatores nuncupaverit.

Quemadmodum Galerius Constantium imperatorem, uti diximus, aspernabatur, ita filium ejus Constantinum metuebat. Quamobrem eum adhuc juvenem occultis insidiis, sicut ait Cecilius, atque Eusebius (Euseb. lib. I de Vita Constant., cap. 20) confirmat, saepe appetiverat. Nam illum, pergit auctor noster, sub obtentu exercitii ac lusus objecerat feris, sive ut clarius Praxagoras apud Photium dixit, fero immanique leoni, aliisque quomodo anonymus etiam Valesianus testatum nobis fecit, pluribus periculis. Sed haec omnia a nobis infra singulatim fusiusque enucleanda et exponenda sunt.

[Col. 0967A] Tum vero intolerandus ille tyrannus eumdem Constantinum, ut infra etiam planius explicabitur, Romae, si Aurelio Victori fides, vel potius Nicomediae, ut ait jam laudatus Praxagoras, tanquam obsidem retinebat. Interim vero Constantini pater Constantius, lethali morbo correptus, plures ad ipsum Galerium scripsit litteras, quibus postulabat, sicut Valesianus etiam anonymus testificatur, illum sibi remitti. At inexorabilis Galerius obtusas aures tamdiu habuit, donec importunis patris gravissime aegrotantis precibus fatigatus, ei filium non potuerit amplius negare. Tunc enim Constantino dedit sigillum, inclinante jam die, praecepitque ut postridie, acceptis mandatis, proficisceretur. Quid sit autem illud sigillum si quis sciscitetur, huic Baluzius, Ducangii auctoritate [Col. 0967B] fretus, respondet epistolam esse dimissoriam munitamque sigillo. Sed ibi Ducangius auctores infimae latinitatis citat. Nobis vero facilius probabitur eo nomine significari evectionem, cujus frequens in codicis Theodosiani legibus fit mentio, et qua designatur diploma, sive licentia scripto sigilloque confirmata publici cursus accipiendi, et qui ab illo, quemadmodum postea probabitur, revera acceptus est. Sigilli enim vero nomine eam indicari probant ipsamet auctoris nostri verba, quibus illud sigillum distinguitur a Galerii mandatis, id est, haud dubie litteris, quibus Constantium de remisso a se filio ejus Constantino, aliisque de rebus faceret certiorem.

Porro autem Galerius arbitrabatur Constantinum haec mandata sua postridie, uti jusserat, expectaturum. [Col. 0967C] Quapropter finxit se ad medium usque diem dormire; quo illum quavis occasione retentaret. At Constantinus, accepto pridie sigillo, statim post coenam summa celeritate, et occisis, ut infra dicetur, per mansiones multas publicis equis, ad patrem suum convolavit. Ubi vero Galerius id rescivit, tanto inde dolore affectus est; ut vix lacrymas tenuerit. Sed plurimum sane aucta est ejus moestitia, quando cognovit illum a Constantio patre suo factum esse imperatorem. Parum itaque abfuit quin protinus illum, qui laureatam ejus imaginem de more attulerat, vivum comburi jusserit. Amicorum tamen consilio instigatus, suscepit Constantini imaginem, eique misit purpuram, quemadmodum postea explicabimus.

Sed rursus eum terruit nuntius, qui retulit Maxentium [Col. 0967D] factum fuisse imperatorem quadam factione praetorianorum militum, quorum castra, sicuti superius animadvertimus, pene omnia sustulerat. Non inde tamen omnino perterrefactus, Romam misit Severum, ut eam urbem, et commorantem ibi Maxentium expugnaret. Verum Severo victo et mortuo, Galerius in Italiam invadit Romamque, et in ea Maxentium obsidere molitus est. Sed quia illam, sicuti ait Cecilius, nondum viderat, minorem quam par erat, secum duxit copiarum numerum, quibus urbem multo, quam putabat, majorem obsidione cingere non potuit. Spem itaque omnem abjecit in eam irrumpendi.

Sed aliquem audire nobis videmur, qui nos ex hac Romae urbis obsidione ad alia properantes, retardabit, [Col. 0968A] objicietque falsum esse Cecilium, qui Romam a Galerio hactenus visam, aut cognitum ejus ambitum plane penitusque inficiatur. Quis enim, inquiet ille, nescit Aurelium Victorem, aut eum saltem qui historiam illius in compendium redegit, aperte, ut paulo ante dicebamus, asseverare Constantinum adhuc juvenculum, ac proinde ante haec tempora a Galerio obsidem in urbe Roma religionis specie retentum? Ast ubi illum nisi apud se in hac ipsa urbe obsidem retinuit? Nonne ipsi, uti ex jam dictis patet, nimium suspectus erat, quam ut illum Romae solum relinqueret? Huc accedit, quod idem Constantinus adhuc juvenis, in Asia, teste eodem Valesiano anonymo, apud Galerium obses, fortiter militavit. Quidni et Romae? Tum deinde acrius ille urgebit; atque esto, [Col. 0968B] inquiet, idque si velis, penitus sit falsum. At quomodo fieri potuit, ut Galerius imperator qui aliquamdiu saltem in Italia remanserat, Romam tunc numquam viderit ac ne semel quidem? Sed quamvis eam ab ipso numquam visam fuisse certo certius demonstres; nemini tamen facile probabis persuasum Galerio fuisse hanc, ut narrat Cecilius, urbem non multo esse majorem, quam quas noverat civitates. Quis enim umquam, nisi insanissimus imperator, ad urbem aliquam obsidendam aggressus est, nisi compertum omnino habuerit, quanta esset illius latitudo et longitudo, quibus praesidiis et propugnaculis munita; ac quo copiarum numero, et quibus machinis potuerit expugnari? Si ea tamen omnia Galerio, quamvis cognitu facillima, prorsus incognita fuisse ostendas, [Col. 0968C] neque tibi, neque Cecilio repugnabimus. Ad ea porro animum, quaeso, advertas, quae mox citandus a nobis anonymus Valesianus memoriae prodidit Galerium cum ingentibus copiis Romam venisse, quas nihilominus auctor noster ad circumsedenda ejus moenia non satis fuisse asseverat. Vide ergo utrum inter eos nulla sit dissensio.

Caeterum legiones quaedam indignum Galerii, Romam et in ea Maxentium, generum suum, oppugnantis, scelus detestantes, ab illo defecerunt. Reliqui vero milites jam nutabant. Metu ergo fractus, provolvit se ad illorum pedes, promissisque ingentibus flexit eorum animos, et fuga saluti suae consuluit. Neque solus Cecilius hanc Galerii expeditionem litteris consignavit, sed alii plures, quemadmodum anonymous Valesianus, [Col. 0968D] cujus haec ipsa sunt verba: »Galerius cum ingentibus copiis Romam venit, minatus civitatis interitum, et castra Interamnae ad Tiberim posuit. Tunc legatos ad Urbem misit Licinium et Probum, per colloquium petens, ut gener apud socerum, id est, Maxentius apud Galerium precibus magis, quam armis optata mercaretur Qui contemptus, agnovit promissis virorum Maxentii partes suas deseruisse, quibus perturbatus, retro versus est.« Similiter Aurelius Victor, sed brevius, edixit obsessam quidem a Galerio Romam: sed cum metueret ne a suis deseretur, ex Italia discessit: vel sicut alius scriptor loquitur, propere refugit. Scriptis quoque Zozimus prodidit eum, cum sensisset parum fidos erga se militum [Col. 0969A] animos, in Orientem, nullo commisso praelio, rediisse ad suas nimirum, ut ait Cecilius, sedes.

Ne vero turpi in fuga ab hostibus interciperetur, aut ii utensilia, inquit idem auctor noster, id est, res ad victum et usus necessarias haberent, militibus suis Italiam, quacumque iter faciebat, vastandi potestatem dedit, sive ut militi suo, ait anonymus, praedam quamcumque conferret. Hi autem rapinis et sceleribus omnia praedati et depopulati sunt.

Postea vero venit Carnuntum, quae urbs Illyrici erat, ibique Diocletiano atque Maximiano Herculio praesentibus, uti jam superius annotavimus, dedit Licinio imperium. Sic autem uno tempore, inquit Cecilius, sex fuerunt, quibus imperium datum est, videlicet Maximianus Herculius, Maximianus ipse Galerius, Maxentius, Constantinus, Licinius et Maximinus. [Col. 0969B] In Cecilii itaque textu si nullum sit mendum, ibi ille, imperii nomine, tam Caesaris, quam Imperatoris et Augusti dignitatem designavit. Maximinus quippe tum Caesar tantum erat. Ab auctore siquidem nostro scriptum postea legimus: Nuncupato Licinio imperatore, Maximinus, in manuscripto codice Maximianus, iratus, nec Caesarem se, nec tertio loco nominari volebat. Cecilio autem nostro suffragatur Eusebius (lib. VIII histor. eccles. cap. 3), qui aperte declarat Licinium communi Imperatorum, haud dubie Diocletiani, Galerii et Herculii, consilio renuntiatum fuisse Augustum et imperatorem: »Quod quidem, »pergit ille,« Maximinus aegre admodum tulit, qui hactenus Caesar dumtaxat ab omnibus appellabaturi,« [Col. 0969C] . Nullis porro Galerius nec precibus, nec legatis saepius missis, potuit hujus ingrati, ignobilisque hominis, quem fecerat Caesarem, aut animum lenire, aut frangere iracundiam. Victus ergo ejus contumacia, sustulit, ut antea dictum est, Caesarum nomen, illumque, tametsi invitus et dolens, tresque alios nuncupavit imperatores.



ARTICULUS VI.

De extremo ac pudendo Galerii morbo et edicto, quod jamjam moriturus in christianorum gratiam publicavit.

Decimum et octavum imperii sui annum agebat Galerius, cogitabatque de celebrandis suis vicennalibus, quando illum Deus, aequissimus scelerum vindex, [Col. 0969D] pudenda plane plaga percussit. Fistulosum siquidem ulcus erat, in inferiori, inquit Cecilius noster, parte genitalium, quod postea crevit, serpsitque latius. Varia autem ab illo deinde describuntur remedia a medicis et chirurgis casso irritoque conatu adhibita, atque hanc in rem citat istos Virgilii versus, sed tacito ejus nomine:

   Cessere magistri
Phillyrides Chiron, Amithaoniusque Melampus.
(Virgil., lib. III Georgic., in fin.) Nos autem jam ostendimus quanta librarii imperitia haec verba corrupta fuerint. Porro autem auctor noster significat medicos recessisse, de Galerii salute desperantes.

Alii tamen nobiles, pergit ille, undique trahuntur, non [Col. 0970A] male quidem dixit trahuntur, id est, nolentes et inviti. Sed cum nihil hi, sicut alii, promoverent, ad falsorum deorum idola, atque ad Aesculapium et Apollinem haud feliciori exitu miser imperator confugit. Dat Apollo, inquit Cecilius, id est, hujus falsi dei sacerdotes, curam, assignatis proculdubio ad sanandum illius ulcus medicamentis: sed haec sicut et alia, quae alii rursus medici suggesserunt, fuere omnino inutilia. Nam cancer, ait Cecilius, id est, gangraena interim serpit, augetur malum, creantur vermes, et in putredinem caro solvitur. Tum vero odoritatem non modo per palatium, verba sunt Auctoris nostri, sed totam civitatem pervadit. Nemo sane non videt vitiatum esse hunc locum: sed ad eum emendandum, tot plane sunt sensus, quot capita. A vero autem forsitan propius absunt, qui scribendum putant Odor autem. Et certe si odorem, ut notat [Col. 0970B] Plinius (lib. IX Hist. natur. cap. 7), non aliud, quam infectum aera, intelligi possit, nonne facilius intelligi poterit cur Cecilius dicat odorem hunc teterrimum, seu aerem infectum, non modo per palatium, sed per totam pervasisse civitatem. Sed quo, inquies, modo per totam, nec parvam, profecto civitatem pervasit? Nos itaque iis prorsus non refragabimur, qui probaverint in his Cecilii verbis non minimam esse hyperbolem, qua signifiantius exprimeret, quam male olens esset teterrimus ille odor, qui ex Galerii ulcere afflabatur. Acutissimis porro doloribus percitus:

Clamores simul horrendos ad sidera tollit,
Quales mugitus fugit cum saucius aras
Taurus.
(Virgil., lib. II Aeneid., v. 222.) [Col. 0970C] Et hi adhuc Virgilii versus sunt, quos Cecilius, nec integros, nec auctore nominato citavit.

Postremo apponebantur ulceri cocta quaedam et calida animalia, fasciis involuta; ut calor vermes eliceret. Sed inde longe adhuc major vermium copia generabatur. Putredine itaque viscera ejus omnesque corporis partes macie contabuerunt, et pars illius inferior in utrium modum inflata fuit, pedesque ejus amiserunt suam formam ac speciem.

Alii autem scriptores aut brevius, aut fusius hunc Galerii morbum descripserunt. Aurelius enim Victor narrat illum vulnere pestilenti, et in Epitome genitalibus consumptis, Eutropius insanabili vulnere, anonymus Valesianus morbo ingenti distabuisse, atque aperto tandem et putrescente viscere, vel sicut [Col. 0970D] innuit Hieronymus, computrescentibus carnibus, mortuum. Chrysostomus vero litteris mandavit corrupta ejusdem Galerii verenda generasse vermiculos, atque a medicis ad curandum hoc ulcus pingues et peregrinas aves putrefactis membris admotas, quibus vermes extrahere cum frustra conati fuissent, multis ille post diebus animam exhalavit. Prius autem Eusebius memoriae prodiderat natum repente, uti medici loquuntur, abscessum circa media occultiorum corporis partium, ac deinceps ulcus purulentum ac fistulosum, unde incredibilis vermium multitudo scaturiebat. Hi autem intima viscera sic depasti sunt; ut magna corporis moles in tabem soluta horrendum adstantibus spectaculum praeberet. [Col. 0971A] Adhibiti autem sunt, addit ille, plures medici, sed quia aut nimium foetorem ferre, aut nullum remedium afferre poterant, crudeliter necati sunt. At Rufinus, et postea Paulus Orosius insuper adjiciunt unum ex his medicis audacter dixisse illum insanabili hoc morbo ideo absumi, quia christianos tanta crudelitate, quanta injustitia excruciaverat.

Verum ille minus hujus medici hortationibus, quam morbi, qui per annum integrum duravit, violentia ac doloribus coactus est tandem Deum vindicem confiteri. Ad extremas quippe angustias redactus, promisit se restituturum illius veri Dei templum, satisque facturum pro scelere, vel sicut Eusebius (lib. VIII Histor. eccles., cap. 17) paulo clarius significat, se christianorum ecclesias reaedificaturum, [Col. 0971B] impositurumque illorum vexationibus finem. Et quidem edictum in eorumdem christianorum gratiam confestim conscripsit, quod in singulis provinciis voluit promulgari. Nobis autem integrum hoc edictum exhibet Cecilius, atque etiam Eusebius, qui illud ex latina lingua in graecam, et Rufinus, qui ex graeca in latinam se transtulisse testificantur. Porro autem si illorum omnium graeca latinaque verba secum conferas, facile animadvertes eumdem esse ipsorum sensum, eamdemque significationem. Quocirca nonnulli opinantur acceptum referri Cecilio debere, quod nunc latine hoc edictum habeamus. Verumtamen omissam ab eodem Cecilio hujusce edicti cum Imperatorum nominibus inscriptionem nobis Eusebius repraesentat, tametsi non omnino integram [Col. 0971C] et perfectam, ut quibusdam videtur.

Observant praeterea alii edictum illud christianis prorsus esse injuriosum ac contumeliosum. At in ejus tamen fine Galerius praecipit, ut pro sua reique publicae salute christiani Deum suum orent ac precentur. Sed quid mirum, si Galerius, ejusque ministri, gentilium erroribus penitus obcaecati, sibi ipsis uno eodemque in edicto inepte contradixerint? Nicomediae autem illud, ait Cecilius (cap. 35) proponitur pridie kalendas maias, ipso, Galerio, octies, et Maximino iterum consulibus. Notat etiam Eusebius octavum hunc Galerii consulatum, et alii quidam eum solum consulem, alii vero tam antiqui, quam recentiores, illius collegam non Maximinum, sed Licinium fuisse suspicantur. Nec desunt, qui autumant [Col. 0971D] hunc Maximino esse subrogatum. Verum nullus adhuc certo demonstravit edicta quaedam, quae inscripta sint subrogati alicujus consulis nomine. Deinde vero Cecilius Maximinum non secus ac Galerium ordinarios hujus anni consules satis aperte denuntiat. Quamobrem eruditis aliquibus nostrae aetatis scriptoribus verisimilior videtur ejusdem Cecilii nostri sententia. Adi, si lubet, cardinalem Norisium, Pagium ac Tillemontium.



ARTICULUS VII.

Ubi et quando Galerius, postquam uxorem suam et filiam Licinio commendasset, mortuus est, ac de filio ejus Candidiano.

Quamquam Galerius edictum in christianae religionis [Col. 0972A] gratiam eo, quo diximus, modo dederit; non sincera tamen, sicuti ex hoc etiam ipsomet edicto liquet, fuit ejus poenitentia. Non mirum itaque, si a justissimo Deo non potuerit impetrare corporis sanitatem, quam Innocentius quidam, qui simili morbo in extremum vitae periculum adductus, suis, ut ait Augustinus, et episcopi, atque aliorum Ecclesiae ministrorum lacrymis ac precibus obtinuit.

Sceleratus igitur, nec poenitens ille imperator, paucis post memorati edicti publicationem elapsis diebus, ac commendatis Licinio, ait Cecilius (cap. 35), conjuge sua et filio, atque ei de manu, ut aiunt, in manum traditis, horrenda tabe consumptus est. Tum ille continenter sermonem suum sic prosequitur: idque cognitum Nicomediae msis quidem, cum futura [Col. 0972B] essent vicennalia, kl mar impendentibus. Ita, sane in codice manuscripto legimus, ubi librarii incuria mensis a Cecilio memorati dies omissus fuit.

At ex iis Cecilii verbis colligimus primo Galerium mortuum esse non quidem Nicomediae, sed posteaquam ad Serdicam, si anonymo Valesiano credideris, reversus fuisset. Secundo Licinium imperatorem ibi morienti Galerio astitisse, quippe qui illi ibidem commendatam uxorem et filium, inquit auctor noster (Cecil. cap. 35 et 36), in manu tradidit. Tertio Galerium ex hac vita migravisse mense maio, cum novemdecim jam ab annis ac duobus insuper mensibus aut Caesar fuisset, aut Augustus et imperator. Nam Cecilius designat kalendis martiis anni haud dubie subsequentis futura illius vicennalia. Et certe in [Col. 0972C] allata ab Eusebio (lib. VIII Histor. eccles., cap. 17) edicti ab eo, sicut paulo antea dicebamus, dati inscriptione haec legimus: Imperator XIX, , id est, anno imperii decimo nono haud dubie inchoato. Ubi autem scriptum ab anonymo Valesiano legimus: Imperavit annos XVIII, ibi haud immerito jure subaudiendum plenos atque perfectos. Nec alia quoque videtur esse Aurelii Victoris sententia, ubi annos, quibus vel Caesaris, vel Augusti dignitate potitus est, sic distinxit: Huic quinquennii imperium, Constantino annuum fuit; cum sane uterque potentiam Caesarum annos tredecim gessissent. Quinque autem et tredecim anni decem et octo conficiunt. In Eusebii tamen Chronico scriptum legimus: Galerius Maximianus vicesimo primo imperii sui anno [Col. 0972D] moritur. Sed fortasse librarius erravit numeros describendo, aut auctor Chronici primum et ultimum annum, quamvis plane imperfectum numeravit. At clarius sane in eodem Chronico funesta Galerii mors anno Christi 311, et a peritioribus chronographis anno superiore 310 consignatur.

Filium porro ex concubina Galerius susceperat, qui Candidianus nuncupatus est. Valeria autem, ejusdem Galerii uxor, de qua nos plura diximus, cum sterilitatis morbo laboraret, eum postea adoptavit. Jam vero is nonum aetatis suae annum attigerat, cum Diocletianus anno 305 deposuit imperium. Tunc autem pater ejus decreverat illum, post acta imperii sui vicennalia, in locum suum substituere, ac creare [Col. 0973A] imperatorem. Verum hoc ipso tempore ille miserabili, sicuti mox enarravimus, morte interiit. Animam itaque agens, cum nihil amplius facere posset, hunc Candidianum, uti dictum est, commendavit Licinio, et in manus tradidit.

Post haec Candidianus venit Nicomediam, ubi ab eodem Licinio in honore haberi videbatur, sibique tunc despondit septennem Maximini filiam. Verumtamen simulato Licinii favori nimium confisus, ab eo, cum nihil tale metueret, occisus est. Caeterum qui hujus Candidiani mentionem fecerit, vix sane alium, praeter Cecilium nostrum, reperias scriptorem. Penes igitur hunc solum fides erit, donec alius horum testis aut sponsor proferatur.



CAPUT XIII.

[Col. 0973B] De Severo et Maximino imperatoribus.



ARTICULUS PRIMUS.

Quae fuerint Severi patria et vitia: a quo et quomodo Caesar ac deinde Imperator creatus sit, quove mortis genere, post obsessam Romam a suis desertus, vitam finierit, et de Severiano ejus filio.

Observatum a nobis fuit quomodo Galerius Severum Illyriciorum, ut ait Aurelius Victor, indigenam, Diocletiano Caesarem creandum proposuerit. Verum is ipsemet Diocletianus illum primo quidem rejecit, utpote saltatorem, inquit Cecilius, temulentum, ebriosum, cui nox pro die, et dies pro nocte. Nec immerito sane. Nam is, teste Anonymo Valesiano, erat ignobilis et moribus et natalibus, ebriosus, et hoc Galerio amicus. [Col. 0973C] Nemo itaque mirabitur si Galerius vir, uti vidimus, improbissimus, hunc sibi simillimum et amicum habere et Caesarem creari voluerit.

Qualemcumque tamen Diocletiano rationem attulit, ut nuncupationi ejus assentiretur. Palam enim et asseveranter dixit illum imperio esse dignum; quoniam militibus fideliter praebuit, id est, ut quidam arbitrantur, fideliter praebuit argentum et stipendia, aut alia, quae Galerius ipse militibus distribuenda illi tradiderat. Sed ubi, quaeso, hoc verbum praebuit, ita solum invenies. Nonnulli igitur rescribendum volunt praefuit, faciliori quidem, ac meliori sensu, sed sine auctoritate. Quidquid sit, Galerius, huic rationi plane diffisus, continenter adjecit se eumdem Severum ad Maximianum Herculium jam misisse, ut ab illo purpura [Col. 0973D] Caesaris indueretur. Quod quidem Mediolani factum est. Quapropter cum Diocletianus hoc impedire amplius non posset, purpuram, uti diximus, et imperium Nicomediae deposuit, ac Severum illum atque Maximinum fecit Caesares. Narrat autem Eutropius (lib. X Brev.), sicut et alii, tunc Galerium Italiam Severo regendam dedisse; hisque suffragatus est Socrates (lib. I Histor. eccles. cap. 2), qui tamen in hoc ab Eutropio discrepat, quod hic dixerit Galerium in Italiam abiisse, Eutropius vero eum remansisse in Illyrico.

At Galerius postquam Diocletianum, si auctori nostro (Cecil. cap. 20) fides habeatur, et Maximianum Herculium imperio cedere coegit, in mente tum habuerat, [Col. 0974A] exactis vicennalibus suis, sive post vicesimum imperii sui annum, Severum pro se substituere imperatorem. Sed ubi laureata, uti diximus, Constantini, cui pater moriens imperium tradiderat, imago allata fuit, tunc serio cogitavit eumdem Severum imperatorem Augustumque renuntiare, atque cum anteponere Constantino, utpote aetate minori. At ei haec in animo habenti nuntiatum est Maxentium praetorianorum militum, sicuti vidimus, factione appellatum fuisse imperatorem. Quamobrem Severo, confestim accersito, suis cohortationibus persuadet, ut recipiat imperium, et ad Maxentium, Romae commorantem, expugnandum proficiscatur.

Galerii itaque voluntati Severus sine mora paruit, et cum exercitu accessit ad urbis illius muros. Sed [Col. 0974B] ibi a militibus suis, uti Cecilius noster et incertus etiam panegyrici Constantino dicti auctor testificantur, desertus est, atque Herculio adveniente, sese dedit in fugam, ac cum paucis Ravennae inclusit. Veritus tamen ne eidem Herculio traderetur, vestemque et purpuram, inquit Cecilius (c. 26) (vel sicut in codice manuscripto habetur, vestemque purpuream) eidem, a quo acceperat, remisit, Herculio videlicet, qui illum, ut paulo ante dictum est, hac Caesaris purpura revera induerat. Verum turpi illa abdicatione nihil potuit aliud impetrare, nisi ut, venis incisis, leniter moreretur. Atque hunc Cecilius in modum perhibet Severum vitam cum imperio amisisse. Quid vero ea de re alii scriptum reliquerint, nunc, si placet, videamus.

Primum ergo Eutropius narrat Severum Caesarem [Col. 0974C] a Galerio missum, ut Romam et ibi Maxentium obsideret, sed suorum scelere desertum, Ravennam confugisse, ubi interfectus est. At Zozimus nulla Romanae obsidionis mentione facta, scribit eumdem Severum Caesarem a Galerio missum, ut Maxentio bellum inferret. Mediolano itaque, uti ille ait, cum Maurorum ordinibus profectus est. Sed eum accedentem Maxentius, qui majorem militum partem pecunia corruperat, cum facile vicisset, Ravennam bene munitam et magna alimentorum copia abundantem aufugit. Illuc vero cito accurrit Herculius, qui ubi cognovit inde Severum vi non posse ejici, illi sacramentis circumvento persuasit, ut inde Romam migraret. Sed in itinere, eoque in loco, quem Tres Tabernas vocant, positis a Maxentio insidiis captum, [Col. 0974D] , , inserta laqueo cervice necavit.

Neque multum ab hac opinione recedit anonymus Valesianus, qui suam hisce verbis exposuit: Cum Severus adversus Maxentium jussu Galerii duxisset exercitum, »desertus a suis, fugit Ravennam. Pro Maxentio filio evocatus illuc venit Herculius, qui per perjurium Severum deceptum custodiae tradidit, et captivi habitu in Urbem perduxit, et in villa publica Appiae viae, tricesimo milliario, ad Tres videlicet Tabernas, custodiri fecit. Postea cum Galerius Italiam peteret, ille jugulatus est.« Videsne quantum isti a Cecilio, dissentiant?

Magis itaque ipsi favere videtur Aurelius Victor, [Col. 0975A] qui ait Galerium Armentarium, statim atque rescivit Maxentium factum esse Imperatorem, Severo Caesari, qui casu ad Urbem erat, praecepisse, ut in illum arma propere ferret. Verum »circum muros,« inquit, »cum (ille) ageret, desertus a suis, quos praemiorum illecebris« Maxentius »traduxerat, fugiens obsessusque Ravennae obiit.« In ipsius tamen Epitome scripto traditum legimus: »Severus ab Herculio Maximiano Romae ad Tres Tabernas extinguitur, funusque ejus Galieni sepulcro infertur, quod ab Urbe abest per viam Appiam millibus novem.« At qua, inquies, ratione Aurelius Victor eum Ravennae obiisse asserit, qui in ejusdem Epitome dicitur ad Tres Tabernas, tricesimo ab urbe milliario dissitas, occisus? Numquid hujus Epitomes scriptor ipsummet Aurelium, auctorem [Col. 0975B] suum, corrigendum esse censuit? Nemini forsitan illud a vero prorsus abhorrere videbitur. Non enim semel ejusmodi compendiorum scriptores ea emendare conati sunt, in quibus auctores suos errasse existimabant.

Variae porro hae opiniones inde forsitan exortae videntur, quod Severus, ab Herculio dolose ac perjurio Ravenna excitus, clam et mutato habitu ad Tres Tabernas, ubi paratae erant insidiae, perductus est. Atque id quidem quia paucis cognitum fuerat, alii eum Ravennae, alii alibi interfectum putaverunt. Neque alio fortassis ex fonte manavit altera scriptorum de mortis illius genere dissensio.

Caeterum Severus filium reliquit, cui Severiano nomen fuisse perhibetur. Aetate vero jam robusta et [Col. 0975C] adulta erat, cum Licinius Maximinum, eo, quod infra enarrabimus, praelio vicit ac profligavit. Severianus tamen hunc ex acie fugientem secutus est. At victor Licinius illum post ejusdem Maximini mortem capite damnavit, tamquam de sumenda, inquit Cecilius, purpura cogitasset, Licinii itaque mandato sistitur judicibus publicis, et lata ab eis sententia, illi tamquam laesae majestatis affectataeque purpurae convicto, caput abscissum est. Sed pergratum nobis facient, qui alios, praeter Cecilium, hujusce historiae confirmatores protulerint.



ARTICULUS II.

De Maximini patria, vario nomine, parentibus, professione, ebrietate: quomodo scutarius, protector, tribunus, [Col. 0975D] Caesar et imperator factus fuerit, ac quid sit campus Martius.

Maximinus, quemadmodum Severus, Illyricorum, uti Aurelius Victor ait, indigena erat. Auctor vero noster diserte asseverat illum primo quidem nomine appellatum Daiam, sive potius Dazam, suaque professione fuisse pecuarium et Galerio affinem. Nec minus perspicue in Epitome Aurelii Victoris scriptum est: »Galerius Maximinus, sorore Armentarii progenitus, veroque nomine ante imperium Daza dictus . . . ortu quidem atque instituto pastorali.« (Aurel. Vict. Epitom. ubi de Maxim.) Non longo autem antequam Caesar fieret tempore mutatum fuerat illius nomen. Cecilius namque de illo Caesare nuncupando ibi adjecit: [Col. 0976A] Quem recens Maximianus Galerius jusserat Maximinum vocari de suo nomine. In manuscripto autem codice Colbertino fere ubique habetur Maximianus, non Maximinus: sed aperto, inquit Baluzius, errore. Verumtamen in Eutropii Breviario et aliorum infra citandorum libris, scriptum est: Maximianus. Non solius itaque librarii error videtur, et eum ab aliquibus Maximianum, ipso Galerii praenomine, nuncupatum aliquando fuisse fatendum est.

Ad ejus vero originem et professionem quod spectat, Aurelius Victor paulo ante laudatus, testatur illum ex sorore, uti dictum est, Armentarii progenitum, sed ortu etiam atque instituto fuisse pastorali, eodem videlicet atque ipse Galerius Armentarius. Cecilii autem nostri verbis mox citandis id stabilitur [Col. 0976B] confirmaturque.

Addit idem Victor illum fuisse vini avidiorem, quo ebrius ea imperabat quae postridie sobrius jubebat emendari. Scriptum quoque ab anonymo Valesiano legimus: »Igitur Galerius,« lege, aut subaudi Maximinus, »sic ebriosus fuit, ut juberet temulentus ea quae facienda non essent; a praefecto admonitus, constituerit ne jussa ejus aliquis post prandium faceret.« Eadem quoque refert Eusebius, qui caetera describit illius vitia, de quibus postea nos fusius agemus.

Superius autem demonstravimus quomodo, quando et quo in loco Diocletianus, a Galerio, si Cecilio fides coactus, hunc Maximinum Caesarem creaverit. Tunc ergo »sublatus nuper a pecoribus et sylvis,« [Col. 0976C] inquit Cecilius, »statim scutarius, continuo protector, mox tribunus, postridie Caesar, accepit Orientem calcandum et conterendum. Dicitur autem sublatus nuper a pecoribus et sylvis,« quia pecuarius, sicut jam animadvertimus, et rusticanus erat. Statim vero factus est scutarius. At scutarii erant milites, qui, ut narrat Zozimus, imperatorem stipare consueverant. De iis plura Ammianus Marcellinus, Gothofredus et Pancirolus, qui varias eorum scholas recensent.

Exinde Maximinus continuo protector. Quinam autem protectores essent, his Honorius imperator explicat verbis: »Qui armatam militiam subeuntes, non solum defendendi corporis sui, verum etiam protegendi lateris nostri sollicitudinem patiuntur, unde etiam protectorum nomen sortiti sunt.« Vide, si lubet, [Col. 0976D] Gothofredi in hanc legem commentaria, Valesii in Ammianum Marcellinum observationes, et Pancirolum a nobis jam laudatum.

Statim vero atque Maximinus protector factus fuit, mox tribunus, uti ait Cecilius, renuntiatus est. Nemini autem latet varia fuisse tribunorum genera, nec dubium esse potest quin auctor noster Maximinum militum tribunum esse dixerit. At multa quidem de tribunis eorumque officiis, jam laudati a nobis Gothofredus et Pancirolus observarunt. Vopiscus autem nobis exhibuit exemplar epistolae Valeriani imperatoris, qua ad Mulvium Gallicanum, praefectum praetorio, haec scripsit in verba: »Miraris fortassis, quod ego imberbem Tribunum fecerim contra constitutum [Col. 0977A] divi Adriani, sed non multum miraberis, si Probum cogitas, adolescentem vere probum.« Contra vero Galerius aut, si velis, impulsus ab illo Diocletianus fecit Maximinum tribunum adolescentem quemdam, sicut ait Cecilius (cap. 18), semibarbarum, atque ita in manuscripto codice. Baudrius tamen legi mallet semibarbatum, quia Cicero juvenes vocat barbatulos. Recte quidem barbatulos, sed non semibarbatos. At Cecilius videtur Maximinum idcirco appellasse semibarbarum; quia nuper sublatus fuerat a pecoribus et sylvis, qui neque militiam, pergit ille, neque rempublicam sciret, jam non pecorum, sed militum pastor.

Quamvis autem plane indignus esset, qui contra morem et instituta majorum ad hosce dignitatum gradus repente eveheretur; factus est nihilominus [Col. 0977B] postridie Caesar, ait Cecilius, atque accepit Orientem calcandum et conterendum. Galerius quippe illum, uti Eutropius et Socrates narrant, praefecit Orienti, quem postea Gothis barbaris stipatus, quemadmodum Cecilius loquitur, ludibrio pessime in manuscripto codice indibria habuit.

Praeterea Galerius huic semibarbaro homini, tantis dignitatibus contra statas leges aucto, primum, et Constantino Magno secundum Caesaris locum dedit. Verumtamen Licinio imperatore nuncupato, tanta superbus ille Maximinus exarsit iracundia, ut se Caesarem, et tertio loco nuncupari aspernatus, ad saniorem mentem nec legatis, nec precibus ejusdem Galerii potuerit umquam revocari. Tunc itaque Galerium poenituit illum fecisse Caesarem, sed frustra. [Col. 0977C] Nam Maximinus illi postmodum rescripsit se in campo Martio, proxime celebrato, nuncupatum fuisse Augustum. Si alium hujusce nuncupationis testem desideres, tibi facile dabitur Eusebius, qui haec litteris mandavit: Postquam Licinius Augustus declaratus est: , , . , (Euseb. lib. VIII Histor. eccles., cap. 13). »Quod quidem Maximinus aegre admodum tulit, qui hactenus Caesar dumtaxat ab omnibus appellabatur. Hic ergo prae caeteris tyrannico ingenio praeditus, Augustus a semetipso renuntiatus est.«

Sed ibi locum non designat, in quo supremam hanc Augusti potestatem sibi arrogavit. Cecilius veronoster [Col. 0977D] (cap. 32) diserte dixit: In campo Martio, proxime celebrato. Quis autem sit ille campus Martius, non minima inter eruditos contentione certatur. Existimant enim nonnulli eum sic appellari a multitudine hominum qui illuc aut muneris, aut venationis, aut ludorum causa confluebant. Alii phrasim esse illius temporis, qua significabatur dies solemnis, aut comitia, quibus creabantur consules. Quidam vero opinantur indicari diem solemnem, quo milites, sive exercitii, sive alterius rei causa in unum congregabantur. Alii tandem haec interpretantur de militaribus comitiis, quibus milites atque exercitus lustrabantur, quotiescumque imperator jubebat. Nobis vero si his omnibus nostras quoque conjecturas adjicere [Col. 0978A] liceat, dicemus his verbis significari Equiria, quae festa erant sic cognominata ab equorum, ut ait Varro (Varr. lib. V de Ling. lat.) cursu. Eo enim, pergit ille, die currunt equi in campo Martio. Festus vero observat ludos esse quos Romulus Marti instituit per equorum cursum, qui in campo Martio exercebantur. (Fest. lib. de verb. Signif ad v. Equiria). Prius autem Ovidius cecinit (lib. II Fastor. in fin.):

Jamque duae restant noctes de mense secundo,
   Marsque citos junctis curribus urget equos.
Ex vero positum permansit Equiria nomen,
   Quae deus in campo prospicit ipse suo.
Hi igitur ludi, quia Marti dicati erant, in campo Martio celebrabantur, exeunte Februario mense, uti non solum ab Ovidio, sed in antiquis etiam Kalendariis Romanis (Kalend. Roman. tom. VIII Antiquit. Roman.) [Col. 0978B] notatum legimus. Nonne autem vero satis simile est Cecilii nostri verbis designari hunc Equiriorum diem, quo equi in campo Martio, cujus frequens apud Scriptores mentio, cursu exerceri solebant. Nobis porro his subjungere liceat Gregorii Turonensis (Gregor. Turon. lib. II histor. de Franc., § 29) tempore nomen campi Martii adhuc fuisse in usu. Hac igitur die Maximinus in campo Martio, qui in Aegypto, vel Syria, uti ex sequentibus Cecilii nostri (cap. 32, 33 et 36) verbis colligitur, situs erat, factus est imperator. Si quaeras quo anno, respondebimus anno 310, quia tunc Galerius decimum, uti ibidem scripsit Cecilius, et octavum imperii sui annum agebat. Anno autem subsequente 311, ille Sardicae, quemadmodum diximus, mortuus est.



ARTICULUS III.
[Col. 0978C]

Quomodo Maximinus post Galerii mortem in provincias invadere molitus, pacem cum Licinio fecerit, ac sustulerit indulgentiam Christianis communi tutelo datam, cur sacerdotes maximos, candidis chlamydibus ornatos, ubique constituerit jusseritque Christianorum mutilari membra, et venalia omnia animalia a sacerdotibus ethnicis immolari.

Ubi primum de Galerii morte nuntius Maximino allatus est, tum ille protinus advolavit, ut provincias et omnia ad fretum usque Chalcedonicum sibi vindicaret. Ingressus itaque in Bithyniam, ad captandam populi benevolentiam, censum illico sustulit. Tum deinde cum oborta esset inter illum et Licinium discordia, pene ad arma ivere. Sed certis conditionibus [Col. 0978D] foedus et pax in eodem freto Chalcedonico, seu Thracio aut Bosphoro cum utroque pacta est. Hujus autem pacis, quae postea rupta fuit, Eusebius meminit (lib. IX histor. eccles. cap. 10).

Securior inde factus Maximinus, reversusque in Orientem: In primis, ait Cecilius, indulgentiam christianis communi tutelo datam tollit, id est, sustulit facultatem quam Galerius, sicut paulo antea observabamus, jam moriturus christianis dederat aedificandi ecclesias, et suam profitendi religionem. Testatum vero Eusebius (lib. IX Histor. Eccles., cap. 1) facit Maximinum ausum quidem non fuisse huic edicto, quod tamen ipsi displicebat, palam refragari. Quapropter nulla deinceps hujus edicti habita [Col. 0979A] mentione, judicibus ac praesidibus voce tantum prohibuit, ne Christianos vexarent amplius, idemque aliis faciendum significarent. Ibi autem ipse Eusebius nobis repraesentat epistolae hanc in rem a Sabino scriptae exemplar.

At in Cecilii nostri textu corruptum putant nomen tutelo, et Baudrius illud et superius communi sic corrigendum arbitratur cum muri tutela, id est, potestate ecclesias intra urbium muros construendi. Quod quidem ille magno, sed casso et inutili labore probare contendit. Christianis quippe hoc ipso Galerii edicto facultas non solum ecclesias intra urbium muros aedificandi, sed suam quoque religionem ubicumque locorum palam ac publice colendi conceditur. Ad haec vero jubetur, ut nulla inde illis crearetur [Col. 0979B] molestia, et in carceres conjecti ex iis emitterentur. Alii itaque legendum suspicantur communi titulo; quia auctor noster respicere videtur ad paulo ante memoratam imperatorum constitutionem, eorum nominibus, id est, communi titulo inscriptam. Nonnulli tandem scriptum a Cecilio putant communi tutela. Nec omnino forsitan inepte. Nam in manuscripto codice littera ultima, o pro a, quasi ex scribentis manu elapsa, priori litterae L, subjicitur. Huc accedit, quod in quibusdam codicis Theodosiani legibus scribitur, tutela publica, vel juris publicis tutela. Nonne autem inde colligi potest hoc nomen, a jurisconsultis aliisque usurpatum, a Cecilio nostro, qui de imperatoris lege Ioquitur, potuisse adhiberi. Expende, quaeso, et pronuntia quae ex his conjecturis [Col. 0979C] vero tibi videatur similior.

Porro autem Maximinus, ut hanc indulgentiam et pacem christianis indultam, ulla absque imperatorum invidia auferret, civitatum, ut ait Cecilius (c. 36), subornavit legationes, quibus petebant ne intra civitates christianis conventicula sive ecclesias exstruere liceret: Ut quasi coactus, inquit auctor noster, sive ut in manuscripto codice habetur, ut suasu coactus et impulsus facere videretur, quod erat facturus. Et vero Eusebius (l. IX Hist. eccles., c. 2, 4, 7 et 9), qui hanc christianorum pacem ab hoc tyranno, honestatis et bonorum omnium inimico, per sex tantum menses ferri non potuisse testatur, harumce postulationum mentionem haud semel fecit. Duas insuper epistolas transcripsit quibus ipsemet Maximinus eisdem postulationibus annuit, praecepitque [Col. 0979D] christianos torqueri et excruciari.

Praeterea vero ille »novo, inquit Cecilius (c. 36), more sacerdotes maximos per singulas civitates et provincias singulos ex primoribus fecit, qui et sacrificia per omnes deos suos,« id est, omnia, ut alibi animadvertimus, illorum templa, quotidie facerent, darentque operam ne christiani fabricarent, supple ecclesias, nec publice aut privatim colerent, subaudi Deum suum, sed eos falsis diis sacrificare cogerent, aut offerent judicibus. Sed audias, velim, Eusebium ista sic enarrantem: , , , [Col. 0980A] , (Euseb., l. VIII Hist. Eccl., c. 14). »Sacerdotes in singulis locis atque urbibus constituit, et archisacerdotem cujusque provinciae praefecit, eum qui cunctis muneribus egregie perfunctus esset, addito ei militari satellitio.« Postea vero fere eadem repetit: , , (Eusebius, lib. IX Histor. ecclesiast., cap. 4). »Sacerdotes itaque simulacrorum in singulis urbibus, ac praeterea sacerdotes maximi ab ipso Maximino constituti sunt, ii maxime, qui in publicis functionibus obeundis summam gloriam prae omnibus retulissent.« Nonne [Col. 0980B] autem ex his verbis haud jure immerito confici potest singulis sicut locis et urbibus, ita et provinciis constitutum a Maximino unum sacerdotem primarium, sive archisacerdotem, qui christianos ad impia falsis diis sacrificia facienda compelleret?

Tum post haec Cecilius: Et eos utrosque, id est, archisacerdotes, tam provinciis, quam aliis locis et civitatibus praepositos, candidis chlamydibus ornatos jussit incedere. Nam ii purpureis, saltem ad sacrificandum, usos fuisse nobis Servius videtur insinuare suis in hoc Virgilii carmen observationibus:

. . . . . Tyrioque ardebat murice laena.
(Serv., in lib. IV Aeneid., v. 262.) Alibi vero annotat trabeam, seu togam, quae auguribus, ac Diali, vel Martiali sacerdoti communis erat, de cocco factam esse et purpura. Plura, si velis, lege [Col. 0980C] quae ab Alberto Rubenio observata sunt.

Maximinus itaque his sacerdotibus, qui alios ad diis sacrificandum cogerent, duas praerogativas et duo privilegia concessit, primo ut caeteris ubique praeessent, secundo ut incederent chlamydibus ornati candidis, quibus ab aliis omnibus distinguerentur. De aliis porro sacerdotibus videsis Gothofredi in codicem Theodosianum commentaria.

Ne vero nimia in christianos saevitia alios imperatores irritaret, quamdam vir improbus affectavit clementiae speciem. Vetuit enim christianos occidi, sed eos debilitari jussit. Quocirca effodiebantur, inquit Cecilius, eorum oculi, amputabantur manus et pedes, naresque et auriculae desecabantur. Eadem quoque retulit Eusebius (l. I de Vita Constant., [Col. 0980D] c. 58, et lib. VIII Hist. eccl., c. 12), scriptisque mandavit excogitatum a Maximino novum hoc supplicii genus, quod alibi falsae tyrannorum humanitati ascribit. Cum primum vero data lege praecepit christianorum membra mutilari, tum statim innumeris propemodum viris, mulieribus et pueris effossus est dexter oculus, ac poplites ferro et cauterio debilitati sunt. In eorum autem numero centum et triginta idem Eusebius (de Martyrib. Palaest., c. 8) posuit his membris in Aegypto mutilatos. Plures postea Nicaeno concilio interfuerunt, qui haec Jesu Christi stigmata, ut loquitur Theodoretus, corpori suo impressa circumferebant. Paphnutius etiam unus [Col. 0981A] fuit »ex illis, ait Rufinus, quos Maximinus, dexteris oculis effossis, et sinistro poplite succiso, per metalla damnaverat.« Eadem narrat apud Photium auctor Politiae SS. Patrum Metrophanis et Alexandri: sed in utriusque scriptis Maximianus legitur, non Maximinus.

Interim tamen ab ea vexatione litteris Constantini Magni ille deterritus, ac dissimulare coactus, quotidiana in palatio suo sacrificia intermisit. Verum si quis christianus alicubi occurrisset, in mari occulte mergebatur. Eusebius vero alicubi declarat (l. VIII Hist. eccles., c. 8) Maximinum post indultam christianis pacem ostendisse animi sui perfidiam ac versutiam, nec Constantini et Licinii epistolis flecti potuisse, nisi postquam divina justitia [Col. 0981B] eum persecuta est.

Denique nequissimus ille homo, ut christiani nefandis gentilium superstitionibus polluerentur, primus voluit »ut animalia omnia, inquit Cecilius, (c. 37), quibus vescebatur, non a coquis, sed a sacerdotibus ad aras immolarentur, nihilque prorsus mensae apponeretur, nisi aut delibatum,« id est, cujus particula diis oblata esset, »aut sacrificatum, aut perfusum mero.« Quae quidem jam a nobis superius enucleata explanataque sunt. At ibi praeterea manifestum Eusebii auctoritate fecimus missa fuisse a Maximino per singulas provincias edicta, quibus jubebat non solum ante publicas balneas collocari custodes, qui lavantes exsecrandis sacrificiis macularent, sed omnia etiam in foro venalia impiis libationibus [Col. 0981C] inquinari, ut cuncti immolatis falso numini carnibus vescerentur.



ARTICULUS IV.

De immensis exactionibus ac tributis, quibus Maximinus omnes, tam gentiles quam christianos, penitus oppressit.

Non in christianos tantum caeco furore inflammatus est Maximinus, sed in omnes etiam gentiles quos in ditione sua ac potestate tenebat. Cunctos enimvero novis planeque intolerandis oppressit exactionibus et tributis: »In caeteris quoque,« sicut Cecilius ait (c. 37), »magistri sui similis. Nam si quid reliqui, vel Diocles, vel Maximianus,« videlicet Galerius, »reliquerunt, hic abrasit, sine ullo pudore auferens [Col. 0981D] omnia.« Ibi forsitan legendum magistris suis, nimirum Diocletiano et Galerio, qui ibi nominantur. Nonnumquam enim librarii ultimam vocis alicujus litteram omittunt, tum praesertim cum alia sequitur ipsi similis. Nomen autem reliqui propter subsequens verbum reliquerunt, superfluere videtur. Jam vero ostendimus quanta Diocletianus et Galerius tributa exegerint. At Maximinus majore adhuc saevitia ea omnia abstulit, quae ab illis relicta fuerant.

Debita quippe in futuros annos solvere cogebat, atque idcirco Horrea privatorum claudebantur, verba sunt Cecilii (c. 37), apothecae obsignabantur, id est, cellae, in quibus non solum vina, uti hoc verbo saepius significatur, sed etiam fruges reservari solebant, [Col. 0982A] claudebantur, muniebanturque sigillis, ne quis ex iis aliquid nisi pro imperatore auferret. Atque hinc fames, pergit Cecilius, agris ferentibus. Ita in manuscripto codice, ac bono quidem hoc sensu: quamvis agri multos fructus ferrent, homines tamen fame necabantur; quia Maximini satellites et vina cuncta, et fruges omnes, immani crudelitate auferebant, ut ea in fisci publici gratiam aliis in regionibus venumdarentur. Nonnulli tamen in textu Cecilii addiderunt particulam non, uncinis tamen inclusam, ante verbum ferentibus; ut sit haud dubie iste verborum Cecilii sensus: Nihil agricolis factum reliqui, quod serere ac metere deinceps possent, ac proinde agros nihil attulisse. Sed nihil sane sine certa auctoritate addendum textui, si alius, sicuti vidimus, [Col. 0982B] bonus ex eo sensus possit exprimi. Caeterum narrat Eusebius (lib. IX Histor. eccles., cap. 8) post divulgatum ab eodem Maximino adversus christianos edictum insperatam contigisse famem, quam pestis subsecuta est. Sed eam tribuit imbribus et pluviis quae solito more per hybernum tempus non ceciderant.

Prosequitur deinde Cecilius: »Armentorum ac pecorum greges ex agris rapiebantur ad sacrificia quotidiana, quibus eos adeo corruperat ut aspernarentur annonam, et effundebant passim sine delectu, sine modo, cum lites universos, quorum numerus ingens erat, pretiosis vestibus et aureis nummis expungerent omnia, gregariis et tyronibus argentum daret, barbaros omni genere largitionis honoraret.« [Col. 0982C] Et haec quidem omnia transcripsimus, quandoquidem varii ibi animadvertuntur scribae errores; tametsi in manuscripto sic scripta sint, nisi quod legitur largitionibus pro largitionis, et quidem pessime. Quidam itaque restituendum suspicantur suos pro eos: deinde vero effunderent pro effundebant, aliqui aes effundebant. Tum postea pro lites quidam milites, alii satellites, nonnulli comites, alii divites. Denique pro expungerent unus expungeret; alter expleret, alius excoleret, nec deest qui emendari velit expungeret. Ex hoc autem vel solo exemplo disce quam foecunda sint hominum ingenia, cum tentant excogitare veram corrupti alicujus textus lectionem. Neque tamen certo affirmari potest utrum aliquis ex iis scopum adhuc attigerit. Quamlibet [Col. 0982D] enim ex his emendationibus elegeris, vix inde clarum certumque sensum efficies. Quaerendus est igitur alius codex, ut omnia recte, si fieri potest, restituantur. Interim ut percipi possit Cecilii mens et sententia, animadvertendum est quatruplex ab eo distingui hominum genus. Primum eorum, quos Maximinus raptos ad quotidiana, uti dictum est, sacrificia, immolatis falso numini cibis sic corrumpebat et saturabat ut aspernarentur et effunderent annonam. Secundum genus erat praecipuorum militum, vel familiarium ejus, vel, si velis, assentatorum, quibus vestes pretiosas et aureos nummos erogabat. Tertium gregariorum et tyronum militum, quibus argentum largiebatur. Quartum denique genus [Col. 0983A] barbarorum, quos idem Maximinus honorabat omni largitionis genere. Ex his autem ita observatis colligi potest hunc esse Cecilii nostri sensum. Maximinus largiebatur hisce omnibus singillatim hominibus ea omnia quae a nobis memorata sunt, et quae ille maximis immensisque tributis et exactionibus extorqueri praeceperat.

Neque in animum, quaeso, inducas hanc a nobis gratis fingi interpretationem verborum Cecilii, quae certe nihil minus quam Lactantiana sunt. Nam illa haud prorsus inepte firmari stabilirique potest hisce Eusebii de eodem Maximino verbis: »Posthaec non unam dumtaxat urbem, aut regionem, sed universas provincias, imperio suo subjectas, auri, argentique, et pecuniarum exactionibus et indictionibus gravissimis, [Col. 0983B] variisque subinde condemnationibus vexavit atque oppressit. Sed et locupletissimum quemque paternis avitisque spolians bonis, ingentes opes ac nummorum acervos, assentatoribus suis, (Rufinus) familiaribus suis ac satellitibus donabat . . . . . Ac milites quidem lascivia ac mollitie diffluere permisit. Praesides vero ac duces, perinde ac tyrannidis suae consortes, omni rapacitate atque avaritia grassari adversus provinciales praecepit.« Porro autem his omnibus, quae ab auctore nostro et Eusebio dicta sunt, enucleandis lucem aliquam praetulerunt, quae retulimus de Galerio, quem quidem, sicut et Diocletianum Maximinus, ut antea observatum est, imitatus ea omnia corrasit, quae uterque reliquerat. Postremo Cecilius addidit (cap. 37) [Col. 0983C] omnia viventium bona ab hoc crudeli tyranno direpta fuisse, more clementium latronum qui videlicet tunc clementes videntur, quando aliorum bona, opes, et pecuniam, salva et incolumi eorum vita, diripiunt.



ARTICULUS V.

De effraenata ac perdita Maximini libidine.

Omnia, tametsi maxima, Maximini scelera superabat nequissima ac perdita libido. Quanta autem fuerit, si quaeras, respondet Cecilius (cap. 38): Vincit officium linguae sceleris magnitudo. Quae quidem totidem sunt Lactantii in genuinis ejus operibus verba (Lactan. lib. VI div. Inst., cap. 23). Non inde tamen inferas hunc librum ab eodem Lactantio [Col. 0983D] fuisse compositum. Etenim non adeo insolitus et extraordinarius est hic loquendi modus, quin illum duo scriptores adhibere, vel unus ab altero desumere potuerit. Huc accedit, quod ab Lactantii stylo prorsus aliena sunt haec proxime antecedentia Cecilii nostri verba: »Et tamen his verbis exprimere pro indignatione sua non potest. Nam etiamsi ibi, ut quidam autumant, legeretur exprimi, non idcirco tamen Lactantianam dictionem efficient Quid enim significat pro indignatione, id est, stomacho et ira? Melius forsitan pro indignitate. Sed quis asserere audebit hanc esse veram Cecilii lectionem?

Dicit autem ille effraenatam plane atque indomitam Maximini libidinem nullis posse verbis explicari. [Col. 0984A] Cuilibet enimvero nobili feminae, aut virgini, cujus facies erat liberalior, pudicitiam eripuit. Patribus vero et maritis secedendum erat, ne raptum filiarum et uxorum suarum impedire crederentur. Verum feminae omnes prius per singulos artus inspiciebantur, Ne qua pars corporis, ait Cecilius (cap. 38), regio cubili esset indigna. Suetonius autem narrat Antonium exprobrasse Octavio Augusto »conditiones quaesitas, id est stupra quaesita per amicos, qui matresfamilias, et adultas aetate denudarent, atque perspicerent tamquam Throanio mangone vendente.« (Sueton., lib. II de Octav. Caes., cap. 69). Tum ergo raptae omnes feminae revera spoliatae sunt, atque inspecta earum membra, antequam raperentur. Vide, si lubet et vacat, scriptas in hunc Suetonii locum [Col. 0984B] observationes. Si qua vero mulier Maximino sistenda, denudari detrectasset, in aqua mergebatur, quasi rea majestatis. Variis autem poenis crimen laesae majestatis olim vindicatum est, ac postea gladio, et bonis omnibus fisco addictis. Sed Maximinus pudicas illas mulieres submergi maluit.

Turpissimum insuper ille morem induxerat, ut nemo sine ejus permissu duceret uxorem, et ipse unamquamque nupturam delibaret. At si Herodoto fidem tribuamus, idem mos apud Andyrmachidas, Africae populos, invaluerat. Quid multa? Maximinus ingenuas virgines imminutas servis suis donabat uxores. In manuscripto codice, quidquid aliqui causentur, scriptum reipsa est imminutas, id est, corruptas, nec amplius integras et intactas. Nam et Plautus cecinit:

Neque pudicitiam meam mihi alius quisquam imminuit.
Atque hoc verbum eodem sensu a Firmiano Lactantio accipitur.

Sceleratissimi porro Imperatoris exemplum secuti sunt non solum ejus comites, qui suorum (ibi in manuscripto deest unum nomen, initio paginae amputatum, fortasse collegarum, aut aliquod simile) cubilia impune violabant; sed quilibet etiam pro libito rapiebat mediocrium filias. Parentibus vero recusantibus aut pereundum erat, aut si salvi esse vellent, cogebantur filias suas in matrimonium collocare barbaris, ejusdem Maximini stipatoribus, qui ei sese tradiderant. At si quaeras qui fuerint illi barbari homines, respondebimus scriptis quidem a Jornande [Col. 0984D] proditum Gothorum auxilio Quinquegentianos ab Herculio, Parthos a Maximiano, et Narseum Persarum regem a Galerio, uti diximus, victos fuisse ac profligatos; verum auctor noster de Gothis haud dubie loquitur, quia ibidem subjunxit illos ex horum gente assumptos ab eodem Maximino stipatores suos, satellites et protectores. Denique vidimus quanta crudelitate nefarius ille homo Valeriam, Galerii imperatoris paulo antea viduam, propterea occidi jusserit, quia illicitas ejus nuptias constanter recusaverat.



ARTICULUS VI.

Cur et quomodo Maximinus bellum Licinio indixerit, victusque sit; quo etiam modo in Tauri montis angustias [Col. 0985A] fugerit, ac deinde conatus fuerit sese Tarsi in Cilicia defendere ac tueri.

Pacem cum Licinio Maximinus eo, quem superius exposuimus, modo fecerat. Verum ubi cognovit sororem Constantini, cui jam bellum indixerat, illi desponsatam fuisse, affinitatem hanc suspectam inde magis habuit, quod Galerii, uti prius diximus, impulsu Diocletianus eumdem Licinium, ipso postposito, creaverat imperatorem. Quamobrem foedus occulte, quemadmodum antea quoque observatum est, pepigit cum Maxentio in omnibus, sicut ait Eusebius, ipsi simillimo. Cum autem postea rescivisset eum victum fuisse a Constantino, huicque victori datum a senatu primi imperatoris titulum, tanto exarsit dolore, [Col. 0985B] ut inimicitias palam profiteretur. Et certe idem Eusebius memoriae prodidit illum tunc publica negotia indecore tractantem, atque singulari in imperii consortes insolentia inflatum, sibi in titulis et honoribus vindicasse primum inter eos locum, ac deinde desperatione insanientem, ictum cum Licinio foedus violasse, suscepto bello plane implacabili.

Ubi itaque certior factus est nuptias Licinii cum Constantini Magni sorore celebrari, ac utrumque iis conficiendis esse occupatum, tum cito exercitum movit e Syria, festinatisque itineribus, primum in Bithyniam, ac trajecto dehinc freto Thracico, ad portas Bizantii venit. Verum saevientibus hyemis frigore, nivibus, et imbribus, exercitus ejus plurimum debilitatus est. Licinii autem milites promissis atque muneribus [Col. 0985C] corrumpere frustra tentavit. Sed hi tamen auxilio destituti, ac paucitate sua diffisi, Byzantium, post undecim obsidionis dies, ei dediderunt. Tum dehinc Heracleam, quae primum Perinthus vocabatur, redegit in ditionem suam. Jam vero inde ad mansionem, ait Cecilius, millia decem et octo processerat, cum Licinius Adrianopolim, et inde ad secundam mansionem, totidem ab Heraclea millibus distantem, ivit illi obviam. Quia vero Maximinus septuaginta militum millia, et ipse triginta tantum millia habebat, eum potius morari, quam dimicare decreverat. At propiores sibi erant exercitus, nec praelium idcirco potuit amplius ab utroque declinari. Maximinus igitur tunc votum Jovi vovit ut, si victoriam cepisset (hac impropria locutione utitur Cecilius), statim [Col. 0985D] extingueret Christianorum nomen. Contra vero Licinius, ut inferius dicetur, verum Deum precibus sibi ab angelo dictatis invocari jussit.

Pridie autem kalendas Maii Maximinus castra movit, sibique invicem adversa fronte illius Liciniique exercitus obviam sic processerunt, ut solo quem Serenum vocant, sterili campo separarentur. Tunc de pace secum collocuti imperatores, eam Maximinus penitus rejecit. Ad manus igitur ventum est, atque Liciniani in hostes tanto impetu irruerunt, ut his ad internecionem caesis, ipse Maximinus, sumpta servili veste, fugere adactus fuerit. Atque ita hoc praelium a Cecilio nostro describitur. Zozimus vero narrat (Zozim. lib. II histor.) acriter utrimque pugnatum [Col. 0986A] , in Illyricis, ac primo quidem fractos superatosque apparuisse Licinii milites; sed redintegrata pugna, victum fugatumque Maximinum. Eusebius autem scribit (lib. IX Hist. eccl., cap. 10, et lib. III de vita Constant., cap. 58) eum daemonum auxilio militumque suorum multitudine confidentem, in certamen descendisse. Sed quia Dei ope ac subsidio plane destitutus erat, fusam deletamque fuisse majorem exercitus ejus partem, alteram vero se ad victorem contulisse. Saluti igitur suae consulere coactus Maximinus, sumpsit servilem habitum, ac, per agros et vicos sese occultando, vix tandem ex manibus hostium effugit.

Vides itaque Zozimum in hoc ab Eusebio et auctore nostro discrepare, quod tradiderit Licinium primo [Col. 0986B] conflictu visum fuisse a Maximino superari, alii vero caesos impune hujus milites, qui vix sese defendere ausi fuerant. Verumtamen Zozimus non id reapse factum asseverat, sed dumtaxat visum esse fortasse aliquibus tantum falso rumore deceptis. Quod autem adjecit praelium illud commissum esse in Illyricis, a quibus campus Serenus distare videtur, in hoc quidam illum erroris accusant. Sed hi fortassis animum non satis adverterunt varios assignari Illyrici limites; de quibus Strabonem et Appianum a nobis jam citatos adire poteris. (Strab., lib. VII Geograph., Appian. de Bel. Illyric.)

Porro autem Maximinus fuga elapsus, una nocte, ait Cecilius (cap. 47), et una die Nicomediam alia nocte, id est, intra quatuor circiter et viginti horarum [Col. 0986C] spatium pervenit, cum locus praelio, hoc est, campus Serenus, abesset millia centum sexaginta, sive tres ut minus supra quinquaginta leucas, si tria millia unam leucam conficiant. Si geographis autem credamus, illud iter adhuc longius est. At certo asseri nequit quae fuerit Cecilii leucas et millia computandi ratio, vel utrum librarius in numeris, tametsi integris, describendis non erraverit. Utut sit, Cecilius plane significat summam fuisse Maximini fugientis festinationem, ac longissimum profecto iter ab illo paucis horis peractum. Neque est tamen quod id prorsus mireris; nam timor, ut aiunt, alas fugienti addiderat.

Nicomediae vero ille uxorem, filios, paucosque ex palatio comites raptim secum duxit, atque in Cappadocia [Col. 0986D] collectis militibus, resumpsit imperatoris vestem. Ibi autem Cecilius innuere videtur Maximinum fugisse usque ad Cappadociae fines, ubi scilicet ea Tauro monte a Cilicia disterminatur. Posthaec enim narrat quomodo Licinio adventante, Maximinus qui aliquamdiu in Cappadocia remanserat, hinc rursus fugerit in ejusdem Tauri montis angustias. Munimentis autem et turribus ibi fabricatis, iter Licinio obstruere quidem connisus est: Verum inde dextrorsum, verba sunt Cecilii, in manuscripto autem codice detorsum, forte detrusus, aut depulsus, postremo confugit Tarsum, Ciliciae videlicet urbem, in quam per Tauri montis fauces aufugerat.



ARTICULUS VII.
[Col. 0987A]

De funesta Maximini morte, ac quamdiu regnaverit, quove anno mortuus sit.

Nihil sane Maximino profuit Tarsum confugisse. Nam ibi a Licinio terra marique obsessus, rebusque omnibus desperatis, hausit venenum. Sed antea vir, ut jam diximus, plane ebriosus, capite damnatorum exemplum, quod Zenodotus et Suidas ab Erasmo citati memorant, secutus, cibo se et vino ingurgitavit, quo primum vis veneni repercussa est. Verum ubi illud in praecordia ejus penetravit, tantis doloribus fuit excruciatus, ut per dies quatuor insana rabie percitus, terram manibus effossam devoraverit. Parietibus vero caput impegit tanto impetu, ut oculi [Col. 0987B] de loco suo exsilierint. Amisso autem visu, Deum tandem videre coepit, candidatis ministris, ait Cecilius (cap. 49), de se judicantem. Aliqui ibi subaudiri volunt verbum circumdatum, alii particulam cum, hisque verbis, candidatis ministris, angelos significari. Nonne vero Cecilius potius collineavit ad candidatorum ordinem, qui senatorius erat, et ex quo candidati quaestores et praetores eligebantur. Unde sensus Cecilii erit, tunc visum a Maximino Deum, qui per suos ministros albis, sicut candidatorum ordo, vestibus indutos, sententiam in eum ferebat. De illo autem candidatorum ordine in variis codicis Theodosiani legibus mentio fit, in quas videndae Gothofredi observationes, et Panciroli in dignitatum notitiam. Quidquid porro de hisce candidatis statuatur, certe [Col. 0987C] Maximinus frustra imploravit veri Dei Christique Domini clementiam. Eo quippe detestabili genere mortis nocentem, ita loquitur nec semel quidem Cecilius noster, id est, nefarium et execrandum spiritum efflavit.

Si quis vero requirat quid alii scriptores de ejusdem Maximini morte litteris prodiderint, ex Eutropio primum discet illum, res novas molientem, Licinio bellum in Orientis partibus intulisse, et vicinum exitum repentina morte praevenisse Tarsi in Cilicia. Zozimus vero scribit illum a Licinio, sicuti diximus, victum per Orientem venisse in Aegyptum (quod quidem creditu difficile) et tandem obiisse Tarsi, . Brevius Aurelius Victor dixit eum apud Tarsum periisse, et in Epitome adjecit morte [Col. 0987D] simplici. At Hieronymus (Hieronym. in cap. XIV Zachar., vers. 12), ubi de persecutorum mortibus disputat, ex iis quosdam fuisse testatur, quorum oculi contabuerint. Quem autem his verbis alium clarius designabat, quam huncce crudelissimum Maximinum? Nam praeter auctorem nostrum Chrysostomus (lib. de S. Babyl., cont. gent.) hunc ipsum nominatim appellando, unum ex iisdem tyrannis esse tradit qui miserabili morte interierunt, et cujus pupillae suo exsilierunt ex loco. Eadem quoque Epiphanius memorat (lib. de Pond. et Mens., § 20), sed in textu ejus, sicut et Zozimi, Maximianus pro Maximinus legitur.

Verum haec fusius ab Eusebio descripta sunt [Col. 0988A] (lib. IX Hist. eccles. cap. 9; et lib. II de Vita Const., cap. 58). Manifestum siquidem ille facit eumdem Maximinum, postquam praelio fusus in fugam sese dedisset, legem, quam ille integram retulit, pro Christianis sancivisse, ac magna quidem, sed mitiore, quam merebatur, poena mulctatum. In secundo namque praelio, haud dubie prope Tarsum, domi se occultavit, et plaga coelitus percussus, tantis totius corporis arsit doloribus, ut pronus humi volutaretur. Fame autem et occulto quodam igne divinitus immisso adeo contabuit, ut nudatis macie ossibus pristinam plane amiserit formam et speciem. Demum scelera sua confessus, mortemque advocans, exhalavit animam. Atque ita quidem Eusebius hunc extremum Maximini morbum, funestamque illius [Col. 0988B] mortem describit, qui nullam tamen veneni, quod Cecilius ab illo haustum asseverat, fecit mentionem. Expende autem, quaeso, utrum dici possit hoc ab eo idcirco praetermissum; quia ipsi incompertum fuerat, aut si cognoverit, persuasum forsitan habebat Maximinum, potato veneno, tamquam occulto igne divinitus immisso, extinctum et necatum.

Caeterum citatus a nobis Aurelius Victor asseverat miserum hunc imperatorem periisse post biennii Augustum imperium: in Epitome vero: »Caesar quadriennio, dehinc per Orientem Augustus triennio fuit.« In alterutro, uti vides, loco erratum est. At Cecilius noster perspicue edixit primum Maximini cum Licinio praelium commissum fuisse, cum ille kalendis maii octavum imperii sui annum impleret. [Col. 0988C] Postea vero Tarsum, uti dictum est, fugit. Aliquot igitur inde elapsis mensibus, forte circa mensem Augustum ibidem mortuus est, anno Christi, ut quidam putant, 312, alii 314, alii tandem, sicuti verisimilius videtur, anno 313. Nos vero jam animadvertimus illum a Diocletiano purpura Caesaris indutum kalendis maii anno 305, et anno 310 Augustum imperatorem in campo Martio nuncupatum, si tamen Cecilio nostro, uti supra diximus (Hoc cap., art. 2), fides habenda sit. Nam recentiores existimant illum ab anno 307, alii vero 308, renuntiatum fuisse imperatorem; quam quidem supremam dignitatem per annos quinque et amplius ad mortem usque obtinuit.



ARTICULUS VIII.

[Col. 0988D] De Maximini uxore et liberis, ac funesta eorum morte.

Observatum a nobis jam fuit Maximinum e praelio fugientem venisse Nicomediam, unde uxorem ac liberos, ibi antea relictos, secum adduxit, habuitque fugae suae comites. Planum quoque fecimus quonam modo nefarius ille imperator hanc ipsam uxorem suam, ut Valeriam post Galerii viri sui mortem duceret, repudiare voluerit. Mentionem autem Eusebius facit (lib. I Hist. eccles., cap. II) plurium Maximini liberorum quos imperii titulorum et imaginum participes fecerat. Sed eo, quemadmodum enarravimus, mortuo, Licinius, a quo victus [Col. 0989A] est, jussit illos omnes interfici. Addit autem iis ita extinctis, tam ipsorum quam impii eorum parentis imagines fuisse confractas et obliteratas. Atque haec quidem nec plura de iis Eusebius memoriae mandavit.

Verum auctor noster, longius progressus, plures quidem alicubi memorat Maximini filios, alibi vero: »Ipsius,« inquit (cap. 47), »Maximini filium suum maximum, agentem in annis octo, et filiam septennem extinxit« Licinius. »Sed prius mater eorum in Orientem praecipitata est.« Quaedam autem in hoc textu menda esse opinantur. Etenim nonnulli putant sublatam ibi vocem suum, alii legendum filium natu maximum, vel filium tum maxime, alii denique filium in Cilicia. Veremur tamen ne citata ipsiusmet [Col. 0989B] Cecilii nostri atque etiam Eusebii verba non satis attenderint. Plures enimvero uterque notat Maximini liberos, quos Eusebius imperii, uti mox dicebamus, ab eo, dum viveret, consortes factos testificatur. At Cecilius noster (Cecil. cap. 47 et 50), etsi priori loco plures etiam Maximini liberos memoret, secundo tamen loco unum tantummodo nominat, eumque octennem, ac septennem filiam, ambosque Licinii jussu occisos. At ubique ille penitus siluit utrum hic Maximini filius a patre suo aut imperator, aut saltem Caesar nuncupatus fuerit. Si autem octennis caeteris ejus filiis major natu dicatur, cui credibile fiet alios aetate longe minores vel imperatores, vel Caesares ab illo, sicut ait Eusebius, creatos fuisse?

[Col. 0989C] Numquid autem responderi potest hunc Maximini filium ab auctore nostro appellari Maximum non suam propter aetatem, sed quia proprium erat illius nomen? Sed fac, si velis, haec omnia esse vera. At quam, amabo te, ob causam nunc Cecilius (cap. 50) hujus tantum meminit, non vero aliorum Maximini filiorum quos Eusebius Licinii mandato interfectos esse denuntiat? Nonne Cecilii nostri in hoc libro, uti animadvertimus, propositum fuit palam omnibus facere tyrannos, qui Christi Ecclesiam tanto furore vastaverunt, debitas aequissimo Dei judicio poenas ita pependisse, ut nulla eorum stirps aut radix remanserit? Cur ego unius tantum facit mentionem, atque alios omittit quos Eusebius Licinii mandato necatos fuisse asseverat?

[Col. 0989D] Neque dixeris plures Maximini liberos a Cecilio memorari, videlicet illius filium ac filiam, qui eodem Licinio jubente trucidati sunt. Nam Eusebius de iis Maximini liberis loquitur, quos ille fecerat imperii sui participes. Sed id de illius septenni filia dici nequaquam potest. Perpendas igitur velim quomodo Cecilius secum, et cum Eusebio reconciliari queat. Quod si errorem hunc in illius, qui librum ejus transcripsit, imperitiam aut negligentiam rejiciendum contendas, doce nos, quaeso, quo tandem modo hic error corrigendus sit.

Quod autem ad uxorem Maximini imperatoris spectat, illa in Orientem, sicuti ait noster Cecilius, in quo plures feminas ille mergi jusserat, praecipitata [Col. 0990A] est. At quidam arbitrati sunt ibi in illius textu legendum non quidem Orientem, sed Orontem. Magnus siquidem Syriae fluvius est, qui saepe apud geographos aliosque scriptores Orontis nomine nuncupatur. Sed haec emendatio aliis inutilis fortasse videbitur. Ab Hegesippo enim (lib. III de Excid. Hierosol. cap. 13) et Isidoro ejus sequace (lib. XIII Origin. cap. 21) de hoc ipso flumine scriptum legimus: De originis suae tractu Orientem huncce fluvium appellaverunt.



CAPUT XIV.

De Licinio imperatore.



ARTICULUS PRIMUS.

De Licinii patria, parentibus, vitiis, ejusque cum [Col. 0990B] Galerio familiaritate; utrum ab eo Caesar simul et imperator factus sit, ac Galerius moriens ei conjugem suam et filium in manus tradiderit.

Licinius Dacia, teste Eutropio, atque etiam Socrate, eaque nova, ut Anonymus Valesianus ait, oriundus erat: sed vilioris, sicut ille ibidem addidit, originis. Et certe Aurelius Victor memoriae prodidit illum ortum esse ex genere agrariorum et rusticantium. Narrat autem Cecilius noster hunc Galerii imperatoris fuisse »veteris contubernii amicum, et a prima militia familiarem, cujus consiliis ad omnia regenda utebatur,« vel sicut Zozimus et Socrates aiunt (Zozim. lib. II Histor.; Socrat. loc. cit.), veterem amicum, familiarem, et contubernalem, [Col. 0990C] ac tandem, sicut memorat Eutropius, notum ei, et antiqua consuetudine, et strenuis in bello, quod adversus Narsen gesserat, laboribus atque officiis acceptum. Eam itaque ob causam Galerius volebat quidem illum ad supremum imperii fastigium provehere; sed noluit primo eum Caesarem facere, verba sunt Cecilii, ne filium nominaret; ut postea in Constantii, quem brevi moriturum sperabat, locum nuncuparet Augustum et fratrem. Mos enim erat, ut Caesares ab imperatoribus et Augustis filii, quemadmodum imperatores ab iisdem imperatoribus fratres vocarentur.

Pauca ac fere nihil de Licinii vitiis auctor noster litteris mandavit, sive quia ea non noverat, sive potius quia tacenda esse duxit. Nam hujus non secus [Col. 0990D] ac Constantini Magni, uti ille tradidit, studio, opera et pietate religio christiana in pristinum statum restituta, de tyrannis mirabilem plane egit triumphum. Huc accedit quod huic libro Cecilius finem imposuit post datum ab eodem Licinio in christianorum gratiam edictum, et antequam eos persequi ac vexare coepisset. Nonne igitur vero satis simile est eum noluisse debitam eidem Licinio, quem praecipuum Ecclesiae liberatorem agnovit, tam praeclarum ob factum, commemoratis ejus vitiis, gloriam minuere?

Verumtamen ille, uti mox diximus, fatetur hunc ipsum fuisse sceleratissimi Galerii amicum, familiarem et consiliarium. At haec amicitia, familiaritas, [Col. 0991A] et consuetudo illi non magnae procul dubio laudi esse poterat. Alibi vero ab eodem Cecilio nostro dicitur in largiendo tenax. Sed hoc mitiori loquendi modo aliquid de avaritiae ejus vitio imminuere potius quam illud, prout par erat, arguere videtur. Nam et hoc et alia ejus vitia alii scriptores longe acrius insectantur. Audias velim anonymum Valesianum: »Scelere, inquit, avaritia, crudelitate, libidine saeviebat, occisis ob divitias pluribus, uxoribus eorum corruptis.« Testatum quoque Eusebius facit praeter nefariam hanc illius libidinem, nullum modum habuisse sordidam ejus parcimoniam, nec satiari potuisse habendi cupiditatem. Tantalico enim, inquit, quodam morbo laborans, tametsi immensa auri, argenti, et opum copia thesauros implevisset, ingemiscens [Col. 0991B] adhuc de sua paupertate querebatur. Quin etiam scriptis Aurelius Victor tradidit ejus parcimoniam fuisse agrestem, et leviores ipsi visos insontium et nobiliorum philosophorum servili more cruciatus. At in sua Epitome his illum coloribus depinxit: »Avaritiae cupidine omnium pessimus, neque alienus a luxu venereo, asper admodum, haud mediocriter impatiens, infestus litteris, quas per inscitiam immodicam virus, ac pestem publicam nominabat, praecipue forensem industriam.«

Ubi autem Galerius imperator cognovit Constantium, jamjam moriturum, Constantino filio suo imperium dedisse, tum summam imperatoris dignitatem eidem Licinio, tam arctis amicitiae vinculis sibi conjuncto tribuit. Jam vero superius patefecimus [Col. 0991C] quomodo, qua in urbe, ac quibus praesentibus illum fecerit imperatorem. At in dubitationem eruditi homines adducunt utrum ille tunc Caesar tantum, an Caesar simul et imperator inauguratus fuerit. Nam Valesius olim arbitratus est eum anno 308 Caesarem, et anno 311 creatum imperatorem. Ea autem ad id asserendum ratione potissimum ducebatur, quod Galerius in edicto, paulo ante mortem suam conscripto, nullum ejusdem Licinii habuerit sermonem. Re tamen accuratius examinata, agnovit cum ex codicibus manuscriptis, tum ex Nicephoro nomen illius huic edicto revera fuisse inscriptum.

Alii igitur opinantur ipsum aliquo saltem tempore renuntiatum Caesarem, priusquam Augustus crearetur. Alii vero arbitrantur ex Cecilio nostro colligi [Col. 0991D] posse eum appellatum dumtaxat imperatorem. Diserte etenim ille asserit Galerium, sicuti paulo ante diximus, noluisse Caesarem illum renuntiare, ne filium appellaret. Sed quid impedit quominus Caesar et Augustus una et eadem, aut una et altera die factus fuerit? Enimvero jam observavimus Maximinum una die scutarium, protectorem, et tribunum; altera vero creatum fuisse Caesarem. Timendum itaque Galerio non erat ne ipsum tunc filium vocaret. Denique ea ratione Aurelius Victor et anonymus Valesianus, qui eum Caesarem factum dicunt, cum aliis facile conciliabuntur. Neque huic opinioni repugnant varia Maximiani Herculii, qui huic inaugurationi interfuit, itinera. Quamvis enim illa moram aliquam postulare [Col. 0992A] videantur, vir tamen iste, imperandi avidissimus, summa diligentia et festinatione ea conficere potuit.

Quidquid porro ea de re sit, fatentur peritiores critici Licinium anno 307, die 2 Novembris, imperatorem non sine maxima Caesaris Maximini invidia fuisse salutatum. Postea vero ille adfuit Galerio Sardicae, quemadmodum superius enarravimus, morienti, qui illi tunc conjugem suam et filium commendavit ac tradidit in manus.



ARTICULUS II.

De Licinii et Maximini discordia, et pace facta; de ejusdem Licinii cum Constantia Constantini Magni sorore sponsalibus et nuptiis, de rupta dehinc eum inter et Maximinum pace, de illorum praelio, et precibus [Col. 0992B] ab Angelo, quidquid Tollius dixerit, Licinio dictatis et insigni illius victoria.

Post Galerii mortem orta est Licinium inter et Maximinum tanta discordia, ut ad arma pene venerint. Sed pacem certis conditionibus, uti animadvertimus, in freto Thracico pepigerunt, ad breve nihilominus exiguumque tempus duraturam. Maximinus siquidem, qui ferre non poterat illum ita sibi fuisse praelatum, ubi intellexit Constantiam, Constantini Magni sororem, ei desponsam esse, in animum induxit illos hac affinitate contrase devinciri. Suspicionem porro auxerunt nuptiae, anno, uti putant, 313, celebratae Mediolani, quam in urbem Licinius a Constantino arcessitus fuerat. Scriptum quippe in Aurelii [Col. 0992C] Victoris Epitome legimus: »Constantinus sororem suam Constantiam Licinio Mediolanum accito conjungit.« Nec immerito prorsus jure Maximinus hanc affinitatem suspectam habuit. Nam Constantinus, uti narrat Zozimus, , , , , . (Zozim. lib. II Histor.) »Licinio Mediolanum accersito sororem Constantiam in matrimonium tradidit, quam et antea se daturum promiserat, cum eum sibi socium contra Maxentium hostem adjungere vellet.« Si quem vero alium praeterea testem desideres, anonymum Valesianum protinus tibi dabimus, cujus haec de iisdem nuptiis et foedere sunt verba. »Cum recepisset Italiam [Col. 0992D] Constantinus, hoc Licinium foedere sibi fecit adjungi, ut Licinius Constantiam, sororem Constantini, apud Mediolanum duxisset uxorem.«

Itaque Maximinus, cujus occultum cum Maxentio foedus jam annotavimus, statim atque certior factus est illos ambos imperatores nuptiarum solemnibus detineri, exercitum ex Syria, ut supra etiam retulimus, duxit in Bithyniam, et Byzantium, ac deinde Heracleam in deditionem redegit. Sed obviam ei venit Licinius, contractis, quantum poterat, copiis. Imminente autem praelio, Angelus ipsi, nocte quiescenti, precationem dictavit, qua recitata, victoriam obtineret. Discusso somno, eam jussit a notariis, quemadmodum ab auctore nostro exhibetur, integram describi, [Col. 0993A] illiusque exemplar singulis dari militibus. Inde hi alacriores facti, antequam praelium in campo Sereno inirent, ter post imperatorem transcriptas preces fuderunt. Tum postea, cum Maximinus ad pacem ferri non potuisset, hostes tanto impetu adoriuntur, ut iis, sicuti diximus, ad internecionem deletis, Maximinus vix fuga elabi potuerit.

Verum ibi nos medias veluti inter acies moratur Tollius. Audacter enim pronuntiat has preces, quemadmodum visam in somnio a Constantino crucem, nihil esse aliud quam stratagema, quo milites ad pugnam acrius accenderentur. Sed audacioris hominis impudens temeritas a Baudrio, ejusdem sectae viro, jure merito retunditur; nullam enim illius vanae conjecturae, et temerariae assertionis protulit rationem. [Col. 0993B] Ad haec vero, quis nescit hujusmodi somnia non solum Josepho patriarchae aliisque piis hominibus, verum etiam ethnicis divinitus immissa in sacris Scripturis memorari? Fatendum tamen est altum esse scriptorum aliorum de hac precatione silentium. Sed idcirco tanquam dolus et stratagema temere explodi non debuit; et certe nemo negare potest non sine divini numinis auxilio reportatam fuisse a Licinio hanc de impiissimo tyranno Maximino tam insignem victoriam. Sed de his visis adhuc aliquid infra dicetur.



ARTICULUS III.

De edicto quod Licinius pro restituenda christianae Ecclesiae pace publicavit.

Licinius post victum eo, quo vidimus, modo Maximinum, [Col. 0993C] magnam exercitus illius partem, quae ad eum confugerat, distribuit, Bosphorum transiit, venitque Nicomediam. Ibi autem primum immortales pro parta victoria Deo gratias egit. Tum deinde Litteras, ait Cecilius, sive edictum de restituenda christianae Ecclesiae pace jussit promulgari. Idibus autem Junii, id est, 13 hujusce mensis, tertioque tam ipsius, quam Constantini consulatu, hoc est anno Christi 313, illud datum fuit. Ab auctore autem nostro exhibetur, sicuti et ab Eusebio (Euseb. lib. X Histor. eccles., cap. 5), qui illud ex Romana lingua in Graecam a se conversum fuisse declarat. At ibi praefixum illi breve exordium transcripsit, a Cecilio omissum. Nam iste ejus initium ab his tantummodo orsus est verbis quibus Constantinus et Licinius significant se Mediolanum [Col. 0993D] convenisse, ibique plura, vel sicut apud Eusebium, , quaecumque ad reipublicae bonum spectantia sollicite inquirendo, id in primis duxisse statuendum, ut unicuique potestas libera esset, quam vellet, religionem consectandi: »Quod quidem divinitas,« ait Cecilius (c. 48), »in sede coelesti nobis atque omnibus, qui sub potestate nostra sunt constituti, placatum ac propitium possit existere.« At nemo non videt corrupta esse haec verba, nullumque iis sensum posse confici. Ex Eusebio itaque sic videntur corrigenda: »quod quidquid est divinitatis ac coelestis numinis, nobis . . . propitium possit existere:« , .

[Col. 0994A] Jubet ergo imperator ut nulli, quam voluerit, religionem amplectendi facultas denegetur: »ut possit summa Divinitas,« Imperatoris haec adhuc verba sunt, a Cecilio transcripta, (»cujus religioni liberis mentibus obsequimur) in omnibus solitum favorem suum benevolentiamque praestare.« Quae autem uncinis inclusimus, in Eusebii textu non inveniuntur. Ab eo vero scriptum legitur , divinum numen, pro quo Cecilius dixit, summa Divinitas, hisque verbis non Jupiter, ut quidam putant, sed is significatur, cujus summa est divinitas, id est, haud dubie verus supremusque Deus. Et id quidem ex allatis superioribus verbis colligi facile potest.

Pergit Imperator: »Quare scire dicationem tuam convenit placuisse nobis, ut, amotis omnibus omnino [Col. 0994B] conditionibus, quae prius scriptis ad officium tuum datis, super christianorum nomine videbantur,« ulla absque molestia hi religionem observent suam. Quidam vero ibi dignationem, non dicationem scribendum suspicantur, sed fustra. Nomen enim dicatio est titulus honoris, qui praesidibus et proconsulibus dabatur, uti patet non solum ex relatione Anulini apud Augustinum (Augustin. Epist. 88), sed variis etiam Constantini Magni legibus, hoc circiter tempore promulgatis. Quae autem conditiones a Cecilio, hae haereses ab Eusebio vocantur. At fatetur Valesius obscuram esse hanc dictionem, qua tamen opinatur designari Judaeos, Samaritanos, Marcionistas, aliosque haereticos, quibus hac lege fidem suam sectari permittitur. Sed in quadam codicis Theodosiani lege scriptum [Col. 0994C] vidimus, navalem haeresim, et in subsequente navalem functionem. At ibi haeresis nomen, non sectam aliquam a vera fide deficientem, sed functionem et munus significat. Quidquid porro de haeresis nomine, quo Eusebius graece reddidit latinam vocem conditiones statuatur, hoc ipso imperatoris edicto, conditiones sumi videntur suo naturali sensu pro dispositionibus et pactionibus, ad Christianos aliosque spectantibus, quae quidem in aliis rescriptis ad praesidem datis propositae antea fuerant, hocque edicto amoventur et abrogantur.

Nonnulli praeterea existimant sequentia verba, nunc cavere . . . . . contendant, esse adhuc depravata, ac pro iis legendum, quae nugae, ac severae, alii, prorsus laevae, et a nostra clementia alienae videbantur. Emendationem [Col. 0994D] autem hanc inde confirmare nituntur, quia graece ab Eusebio scriptum est: , , quae prorsus sinistra, et a nostra mansuetudine aliena videbantur. Sed is qui hoc edictum e latino idiomate, uti dictum est, in graecum vertit, quaedam ibi explicationis causa, et potuit adjicere. Dictu itaque difficile est quaenam vera sit Cecilii lectio, quando quidem ibi, sicuti et paulo post, aliquid videtur librarii oscitatione praetermissum. Itaque, donec alius codex emendatior inveniatur, id satis esse putamus, quod integer hujus edicti sensus ex Eusebio possit cognosci.

Neque etiam promptum est indicare quaenam sint ea [Col. 0995A] scripta, quae ibidem ad praesidem prius missa memorantur. Nonnullorum quidem opinio est designari legem a Maximino latam, postquam a Licinio victus fugatusque fuit, et quam Eusebius integram descripsit. Verum lex illa, post ejus fugam sancita, hoc Licinii edicto videtur posterior. Aliam igitur, ac fortasse deperditam ille Imperator denotavit. Quibusdam insuper visum est adverbium quantocius, ibidem usurpatum, non bonae esse latinitatis. Alii vero nos admonent illud a septimi Ecclesiae saeculi Scriptoribus adhiberi. Verum illos forsitan fugit eamdem dictionem in aliqua etiam inveniri Honorii imperatoris lege, quam eruditi anno Christi 395 latam esse annotarunt.

Ad haec vero quidam suspicantur non solum corrupta, [Col. 0995B] sed intellectu etiam difficilia esse ea verba, quae adverbium illud ita subsequuntur: »Quantocius reddant etiam vel qui dono erunt consecuti, si putaverint de nostra benevolentia aliquid, Vicarium postulent, quo et ipsis per nostram clementiam consulatur.« Aliqui enim ominantur pro etiam emendandum et jam, alii et ita; ac pro dono erunt, quidam dono fuerunt, alii dono erant; item pro putaverint, aliqui optaverint, alii addi volunt poscendum putaverint. Denique vicarii nomine quidam res restituendas, vel sicut jurisconsulti loquuntur, indemnitatem significari arbitrantur. Alii vero virum aliquem, qui judicis vel praefecti gerat vices, et damnum resarciendum definiat. Verum Eusebius haec clarius sic graece reddidit: [Col. 0995C] , , , , , (Euseb. lib. X Histor. eccles., cap. 5). »Si qui eadem loca dono acceperint, ut ea protinus christianis reddant. Quod si qui ea loca emerunt, aut donata acceperunt, aliquid a nostra clementia petere velint, ii praefectum, qui in illa provincia jus dicit, adeant, ut a nostra serenitate ratio ipsorum habeatur.« Si quis tamen contendat non satis a Graeco Eusebio perspectam fuisse latinorum verborum significationem, huic certe nisi id recte probaverit, potius exspectanda est Ceciliani textus ex [Col. 0995D] alio codice emendatio, quam vanis aliquibus conjecturis indulgendum.

In sanctionis hujus fine Imperator, quemadmodum ait Cecilius, praecipit insuper ut illa proferatur programmate praesidis, eoque munita in omnium notitiam veniat. Nulla tamen apud Eusebium hujus programmatis expressa mentio, sed ejusdem tantum legis ubique publicandae. Programmatis autem nomine indicatur tabula publice proposita, in qua describi debuit illud Licinii sive praesidis edictum, quo hic mandata imperatoris, in epistolis ad se missis tradita, debebant publicari. Denique Cecilius addidit: His litteris propositis, etiam verbo hortatus est, nimirum Licinius, ut conventicula, id est, christianorum, [Col. 0996A] ut saepius diximus, ecclesiae, in statum pristinum redderentur. Quemnam autem hortatus est Licinius, nisi praesidem ad quem Cecilius has litteras directas fuisse antea dixerat? Ipsi itaque huic praesidi, Nicomediae tunc degenti, Licinius eas in manum dedit aut mitti praecepit.

Caeterum auctor noster nos ibidem monitos esse voluit eo edicto finem impositum fuisse crudelissimae persecutioni, quam Diocletianus in christianos excitaverat. Totum vero, quo illa duravit, tempus ita ab ipso designatur: »Sic ab eversa ecclesia, usque ad restitutam, fuerunt anni decem, menses plus minus quatuor.« At quae, amabo te, ecclesia ibi memoratur, nisi Nicomediensis, quae Diocletianeae persecutionis initio eversa, post illud Licinii edictum restituta [Col. 0996B] est? Nonne enim ille, uti vidimus, persecutionis illius initium orditur ab hujusce ecclesiae destructione? Inde igitur, hoc est, a septimo mensis Februarii die anni 303 quo diruta fuit haec ecclesia, ac Diocletianus ad christianos persequendos aggressus est, usque ad hoc Licinii edictum, anno 313, die 13 Junii datum, computantur anni decem, menses tres ac dies novemdecim. Sed Cecilius dicere maluit menses plus minus quatuor, minorisque momenti esse censuit dierum, supra tertium mensem elapsorum, numerum indicare.



ARTICULUS IV.

Quomodo Licinius Maximinum insecutus, ad necem sibi Tarsi in Cilicia consciscendam compulerit, ac summa rerum potitus, omnem superiorum tyrannorum [Col. 0996C] stirpem, omnesque eorum liberos exstirpaverit, ubi in primis de Valerio.

Nicomediae Licinius per aliquot dies, ac post latum superius edictum, commoratus, itineri sese postea cum exercitu suo ad insequendum Maximinum commisit. In Tauri autem montis faucibus, sicuti exposuimus, hic se validis propugnaculis ac turribus munierat. Sed inde a Licinio depulsus, Tarsum tandem confugit. Neque tamen ibi tutior fuit. Nam terra marique ab ejusdem Licinii exercitu obsessus, eam, de qua nos supra disseruimus, necem sibi inferre coactus est.

Licinius itaque, summam rerum adeptus, reliquam tyrannorum, qui tanta inhumanitate in christianos [Col. 0996D] saevierant, stirpem ac progeniem radicitus evulsit. Etenim in primis, inquit Cecilius, »Valerium, quem Maximinus iratus, nec post fugam quidem, cum sibi videret esse pereundum, fuerat ausus occidere . . . . necari jussit.« Ita plane in codice nostro manuscripto, et in prima hujus libri editione. Verum recentiores critici maxima profecto contentione secum de isto Valerio decertant. Quidam enim nullum tunc fuisse Valerium existimantes, opinati sunt depravatum fuisse ibi a librario Auctoris nostri textum, ac scribi debuisse, Valeriam quam, minime autem Valerium quem. Suspicantur autem hanc Valeriam esse Galerii imperatoris uxorem, quae post viri sui mortem oblatum sibi, uti diximus, Maximini imperatoris conjugium [Col. 0997A] recusavit, atque idcirco ab illo in exilium, sublatis omnibus bonis, sociis, et famulis, missa per Syriae solitudines huc atque illuc erravit. Tam enimvero certum est, inquiunt, huic Valeriae iratum fuisse Maximinum, quam incompertum cui alteri irasci potuerit.

Quod si objeceris mortem Valeriae a Cecilio postea describi, tibi respondebunt eam ibi quidem ab ipso attingi leviter, sed postea describi longe fusius, et magis enucleate. Nec absimili, sicuti aiunt, modo ibidem de Candidiani morte sermonem facit, de quo tamen adhuc vivo deinceps loquitur. Plures igitur his rationibus impulsi, aut quia eis, quis fuerit Valerius, ignotum erat, in textu Caecilii Valeriam quam ulla absque haesitatione scribi curaverunt.

[Col. 0997B] Alii contra magnis animis insurgunt, contenduntque retinendum esse Valerii nomen, nihilque in Caecilii textu mutandum. Persuasum quippe habent hunc esse Valerium Valentem, qui quodam in numismate graeco apud Goltzium appellatur, . . . . OYALENC. CEB. E. A. Imperator Caesar Publius Valerius Valens Augustus, anno primo. Neque etiam dubitandi locum esse putant, quin is sit ipse de quo Aurelius Victor in Epitome scripsit. »Dehinc Licinius Augustus efficitur, parique modo Alexander apud Carthaginem imperator fit, similique modo Valens imperator creatur, quorum exitus iste fuit.« Tum namque continenter narrat Severi, Maximiani Galerii, Maximiani Herculii, Alexandri, et Maxentii exitum, sicque prosequitur: Valens a Licinio morte mulctatur. [Col. 0997C] At ibi, inquiunt, Aurelius Victor mortem Valentis, quemadmodum Cecilius noster, cum Maximini interitu conjungit. Atque inde inferunt hunc Valentem eumdem esse ac illum qui in praefato numismate Valerius Valens nuncupatur. Primum enimvero nomen Valerius, utpote ex Diocletiani familia ortus, et alterum Valens, pro cognomine suo acceperat. Posito autem hoc fundamento, haud dubitanter asseverant eum imperatorem et Augustum esse factum, quando Maximinus anno 313 a Licinio debellatus profligatusque fuit.

Praeterea sedulo observant hunc Valentem Valerium praepostere confundi cum altero Valente, cujus numisma a Mediobarbo exhibetur, et cum tertio Valente, quem Licinius, postquam Cibalensi pugna a [Col. 0997D] Constantino superatus est, creavit Caesarem. Prior enim Valens, Galerio imperante, tyrannidem usurpavit, isque ab Ammiano Marcellino Thessalonicus vocatur. Nam haec ipsa sunt illius de Galieno verba: Ille perduellionum crebris verisque appetitus insidiis, Aureoli, et Posthumi, et Ingenui, et Valentis cognomento Thessalonici, aliorumque plurium mortem factura crimina aliquoties lenius vindicabat (Ammian. Marcell. libr. XXI, cap. 16). At Valens Goltzii repraesentatus numismate, non appellatur Thessalonicus. Posterior autem Valens non Augustus et imperator, sed Caesar tantum a Valesiano Anonymo, et a Zozimo dicitur, suaque spoliatus dignitate, et ad privatam conditionem paulo post redactus. In textu siquidem [Col. 0998A] Zozimi verbum legitur, quo non solum necari et occidi, sed deponi etiam, et auctoritate privari significat. Restat igitur, inquiunt illi, ut hic Valens, cujus Aurelius Victor, et Cecilius noster meminere, is sit, qui jubente Licinio occisus, in memorato Goltzii numismate Valerius Valens vocatur. Nec objici sibi patiuntur nullam illius alibi umquam fieri mentionem. Neque enim ulla pariter mentio facta est Juliani, Diocletiano regnante, tyranni, nisi apud Libanium, neque Perpennae Licinii, alterius etiam tyranni, nisi in unico numismate.

Verum tota haec opinio non alio nititur fundamento, quam auctoritate Aurelii Victoris, qui obitum Valentis cum Maximini morte conjungit, et unius nummi a Goltzio, uti dictum est, repraesentati. Sed haec aliis [Col. 0998B] non magni forsitan videbuntur ponderis, qui animadvertent plura ibi ab eodem Aurelio Victore confundi, atque hujus Valentis et aliorum, sicut diximus, principum mortem simul conjunctimque ita enarrari, ut temporis ordinem nullo penitus modo sequatur. Nam Galerium Herculio praeposuit, quamvis Galerius anno 311, et Herculius anno 310 mortuus esse dicatur. Deinde vero tametsi Maximini mortem conjungat cum Valentis morte, ibi nihilominus tacet quantum temporis inter utramque intercesserit. Neque etiam in Goltzii numismate disignatur quo tempore regnaverit ille Valerius Valens, aut ex hac vita migraverit. Denique Cecilius aperte declarat hunc, de quo agitur, Valerium, ex eorum imperatorum tyrannorumque stirpe esse generatum, qui, Licinio regnante, [Col. 0998C] Christianos persecuti sunt. Atqui illum Valerium Valentem ab uno ex illis procreatum nemo hactenus nobis demonstravit. Neque dixeris nomen Valerius iis fuisse proprium, qui ex Diocletiani familia suam ducebant originem. Nam demonstrandum adhuc tibi erit hoc nomen non aliis umquam datum, quam hujusce gentis hominibus, aut Valerium Valentem Diocletiani sanguine revera fuisse progenitum. Nutant igitur hujus opinionis fundamenta, nec satis firmis stabilita sunt rationum momentis, ut inde confici possit Valerium Valentem eum esse quem Licinius ante Cibalensem pugnam jussit interfici.

Quamobrem, si in Cecilii nostri textu nomen Valerii reipsa, uti videtur, scriptum fuerit, nec ipsemet Cecilius, aut antiquarius librum ejus scribendo erraverit, [Col. 0998D] extra dubium esse debet hunc originem traxisse ab uno ex his, quos hactenus memoravimus, Ecclesiae christianae persecutoribus. Ex quo autem ortus, et utrum Valerius Valens revera appellatus sit, si a nobis postules, ingenue respondebimus hoc nobis esse incompertum, eumque in illorum habendum numero, quorum mentio semel tantum, quemadmodum superioris sententiae defensores fatentur, in alicujus auctoris scripto, vel quodam numismate occurrit. Nihil ergo certi de illo statuere possumus, nisi inconcussa Cecilii auctoritas prius stabiliatur.

Neque porro Licinius hunc solum Valerium, sed Candidianum etiam, et Priscam atque Valeriam, Diocletiani hanc filiam, illam vero conjugem, ac praeterea [Col. 0999A] Maximini uxorem, filiumque octennem et septennem filiam, tandemque Severianum Severi filium necari praecepit. Sed de his omnibus suo loco egimus.



CAPUT XV.

De Constantio Chloro, et Constantino Magno imperatoribus.



ARTICULUS PRIMUS.

Quam eximiae fuerint Constantii Chlori virtutes, quando Caesar factus, et Maximiani Herculii gener, an et quomodo Christianos tempore persecutionis in Galliis servaverit incolumes, ac passus sit Ecclesias dirui; cur factus sit primus imperator, etsi a Galerio contemptus, ac quomodo Constantino, ad se reverso, imperium tradiderit, et ubi mortuus sit.

[Col. 0999B] Nostrum de Constantio Chloro imperatore sermonem hactenus distulimus, ne ea quae de illo et filio ejus Constantino Magno dicenda sunt, longius a se invicem distraherentur. Noster vero Cecilius ubi Diocletiani, Herculii et Galerii vitia patefecit, sic ibidem (cap. 8) prosequitur: Constantium praetereo; quoniam dissimilis caeterorum tyrannorum et Ecclesiae persecutorum fuit, dignusque qui solus orbem teneret, sive toti terrarum orbi imperaret. At haec quo brevior, eo certe major est tanti viri commendatio, ac maximum utique praeconium. Quamvis autem Cecilius noster eam ob causam ibi illum haud plane immerito praeterierit; multa tamen de eo, oblata deinceps occasione, intermiscuit, quae a nobis enucleanda illustrandaque sunt. Alicubi itaque ab eodem [Col. 0999C] auctore nostro (cap. 20) appellatur vir natura mitis. Ab Eutropio autem, cujus hac in re testimonium dubiae fidei esse profecto non debet, vocatur homo egregius et civilitatis praestantissimae, Gallis non modo amabilis, verum etiam venerabilis, qui fisci non affectabat commoda, sed provincialium ac privatorum divitiis studebat. Postea vero Cecilius illum Maximiani Herculii generum nuncupat, ac merito quidem jure. Nam quando Diocletianus eum anno 292, ut supra annotavimus, creavit Caesarem, tunc ille priorem conjugem, ut scribit idem Eutropius, repudiare coactus, Theodoram, ejusdem Herculii privignam, duxit in matrimonium.

Narrat adhuc auctor noster (Cecil. cap. 15) Diocletianum statim atque immani, sicut diximus, crudelitate in christianos bacchari coepisset, litteras ad [Col. 0999D] eumdem Constantium dedisse, quibus illi jubebat ut eadem, quae ipse, faceret. Verum acceptis his litteris, »ne dissentire,« ait Cecilius, »a majorum praeceptis videretur, conventicula, id est, parietes (ecclesiarum), qui restitui poterant, dirui passus est, verum autem Dei templum, quod est in hominibus (Christianis),« incolume servavit. Ibi quidem in hoc auctoris nostri textu legitur majorum; sed jam animadvertimus ibi fortasse legendum majoris, id est, Diocletiani qui eum fecerat Caesarem, et illo idcirco major erat. Praeterea ibidem expendimus quo jure auctor noster dixerit Constantium, ne a majorum praeceptis dissentire videretur, passum fuisse dirui [Col. 1000A] christianorum conventiculorum, sive ecclesiarum parietes, nec propterea Eusebio plane adversetur.

Pro virili quoque parte nostra conati sumus eodem in loco explicare quo sensu ille continenter adjecerit: Vexabatur ergo universa terra praeter Gallias, quibus videlicet Constantius imperabat. Palam quippe fecimus Eusebium videri huic Auctoris nostri opinioni alicubi subscribere, alibi vero refragari. Sed qua potuimus, majori diligentia perscrutati sumus quae vera sit Eusebii mens et sententia, ac quis genuinus verborum illius sensus. Scopum autem si attigimus, plane, nisi fallimur, ostendimus illum ineptae prorsus contradictionis non posse merito accusari, secumque ac cum Cecilio nostro sic posse reduci in gratiam, ut nulla sit inter eos neque discordia, neque dissensio, sed perfectus consensus, communisque [Col. 1000B] concordia. Jam itaque ad alia, si lubet, gradum, faciamus.

Postquam Diocletianus et Herculius imperio, uti narrat Cecilius (cap. 20), nosque alibi vidimus, sese abdicarunt, Constantius primum imperatoris locum et Galerius secundum obtinuit, vel tunc, sicut Eusebius ait (lib. II de Vita Constant., c. 18), Constantius Primus Augustus et imperator renuntiatus est. Et certe Eutropius et Zozimus eum primum, et ante Galerium collegam ejus nominant. Verum is ipse Galerius illum spernebat ob ingenitam lenitatem atque infirmam eo tempore valetudinem corporis; sive ut Cecilii verbis utamur, quia valetudine corporis impeditus erat. Spem itaque magnam Galerius habebat fore ut ille brevi [Col. 1000C] moreretur, aut certe eum privaret imperio.

Sed non longum profecto post temporis intervallum, ac forsitan citius quam ipse putabat, ab eodem Constantio, jam aegroto litteras, ut diximus, accepit, quibus postulabat filium suum Constantinum sibi remitti. Cum vero Galerius illum patri suo, qui hoc non semel petierat, negare diutius ausus non fuisset, simulavit se Constantino permittere, ut ad patrem reverteret, sed reipsa retinere illum volebat. Constantinus tamen ex illius palatio, quemadmodum a nobis dictum est, clam elapsus, ad Constantium incredibili celeritate convolavit. Ad illum autem, inquit Cecilius, »pervenit jam deficientem, qui ei militibus commendato, imperium per manus tradidit, atque ita in lecto suo requiem vitae, sicut optabat, [Col. 1000D] invenit.« Simili modo Eusebius narrat Constantium, lethali morbo in palatio et regio cubili decumbentem, ex hoc exsiliisse, ut filium suum, qui insperatus advenerat, ambabus ulnis amplecteretur. Dispositis deinde rebus omnibus, illi imperii tradidit administrationem, ac felici morte ex hac vita decessit. Nec minus clare id ab incerto Panegyrici ante Constantinum ipsum et Maximianum pronuntiati auctore asseritur.

Secus vero Eutropius et Aurelius Victor, quibus Zozimus atque anonymus Valesianus suffragari videntur, diserte asseverant Constantinum, mortuo patre suo, a Praetorianis cunctisque annitentibus, [Col. 1001A] creatum fuisse imperatorem. Sed Julianus Apostata in sua ad Constantium, ejusdem Constantini Magni filium, oratione non minus perspicue affirmat illum adeptum esse supremam imperii dignitatem, et judicio patris sui, et exercituum omnium suffragio. At exinde facilis procul dubio esse poterit superiorum opinionum conciliatio. Si enim factam Constantini a patre moriente electionem exercitus caeterique omnes sponte sua ultroque confirmaverunt, quid impedit quominus ab iis omnibus facta fuisse dicatur? Neque id a nobis gratis fictum existimes. Nam Eumenius publico in panegyrico sic Constantinum ipsum alloquitur: »Manifeste sententia patris lectus es imperator.« Tum paulo post: Illico atque ille terris fuerat exemptus, universus in te consensit exercitus, te omnium [Col. 1001B] mentes oculique signarunt; et, quamquam ad seniores principes de summa reipublicae retulisses; praevenerunt tamen studio, quod illi mox judicio probaverunt. Purpuram statim tibi, cum primus copiam tui fecit egressus, milites utilitati publicae magis, quam tuis affectibus servientes, injecere lacrymanti.«

Ubi autem Constantius vitam posuerit, si quis curiosius inquirat, respondebimus hoc a Cecilio, Eusebio, aliisque silentio fuisse praetermissum. At Aurelius Victor litteris mandavit eum in Britannia obiisse. Eutropius vero: »Eboraci, quae Britanniae urbs est.« Anonymus autem Valesianus scribit Constantinum »ad patrem Constantium venisse apud Bononiam, quam Galli prius Gesoriacum vocabant,« huncque in Britannia mortuum. Hujus vero Gesoriaci haud infrequens [Col. 1001C] apud antiquos scriptores Suetonium, Plinium, Melam, Eumenium, aliosque mentio. Sed quae sit illa urbs, variae sunt illorum opiniones. Quidam enim Caletem, alii verisimilius Bononiam in Picardia esse arbitrantur. Videsis in hos auctores variorum observationes ac notas.

Anonymi porro Valesiani jam citati sententia his confirmatur Eumenii ad ipsummet Constantinum verbis. »Ad tempus ipsum, quo pater in Britanniam transfretabat, classi jam vela facienti repentinus tuus adventus illuxit.« Nonne ergo, ut Eutropius in aliorum gratiam et opinionem reducatur, dicendum est Constantium, repentino et insperato filii adventu recreatum, ex morbo parumper convaluisse, ac cum eo conscendisse navem, qua Eboracum appulit, ubi [Col. 1001D] anno 306, die 15 Julii mortuus est? Huc accedit quod idem Eumenius paulo post his Britanniam alloquitur verbis: »O fortunata, et nunc omnibus beatior terris Britannia, quae Constantinum Caesarem prima vidisti.« At si prima eum Caesarem vidit, in ea procul dubio ille Caesar a patre moriente factus est. Ibi enim obiise perhibetur, ubi illum nuncupavit Caesarem.



ARTICULUS II.

De Constantini Magni parentibus, patria, eximiis corporis animique dotibus, ubi educatus, quanta aliorum, atque in primis Galerii in illum invidia, quibusve insidiis ab eis appetitus fuerit.

Quae in superiori articulo, et antea a nobis disputata sunt, haec omnibus satis aperte demonstrant [Col. 1002A] Constantinum Constantii Chlori, quemadmodum Cecilius noster tradidit, fuisse filium. Qua vero ex matre, et ubi natus fuerit, cum ille taceat, nullam nobis, qui in ejus vestigiis insistimus, illud diligentius investigandi dedit occasionem. Adnotasse igitur sufficiat certiorem videri, ac jam praevaluisse eorum sententiam qui Constantinum Helena matre, ut ait Anonymus Valesianus, in oppido Naiso ortum esse existimant.

Primum autem de illo sermonem Cecilius noster instituit in memorato a nobis Diocletiani et Galerii dialogo, in quo de creandis novis Caesaribus Nicomediae disceptarunt. Ibi autem de illo his totidemque verbis loquitur. »Constantio filius erat Constantinus, sanctissimus adolescens, et illo imperii fastigio dignissimus, qui insigni et decoro habitu corporis, et industria [Col. 1002B] militari, et probis moribus, et comitate singulari a militibus amaretur, a privatis et optaretur.« At eximias hasce Constantini virtutes, egregiasque animi et corporis dotes, tot, praeter Eusebium testem oculatum (Euseb. lib. I de vita Constant. cap. 12), scriptores cum antiqui tum recentiores ita certatim celebrarunt; ut eas fusius enarrare nihil plane necesse sit. Neque putaveris illas ab his scriptoribus exaggerari. Ab aliis quippe eadem litteris publicis consignata invenies, videlicet ab incerto panegyrici a nobis jam citati auctore, Eutropio, Aurelio Victore et Praxagora apud Photium, in quos omnes cadere non potest ulla adulationis suspicio.

Ante praefatum autem Diocletiani et Galerii anno 304 colloquium, Constantinus, uti auctor noster ait, [Col. 1002C] »Jam pridem a Diocletiano factus erat Tribunus primi ordinis.« De his autem Tribunis jam egimus. At ex illis aliisque Cecilii nostri verbis colligitur Constantinum, tametsi adhuc adolescentem, jam a longo tempore in aulam venisse Diocletiani, quo illum a patre suo eruditionis causa missum esse Praxagoras et Zonaras testificantur. Anonymo autem Valesiano si credimus: »Obses apud Diocletianum, et Galerium sub iisdem fortiter in Asia militavit.« Quin etiam Galerius eum in urbe Roma, inquit Aurelius Victor, religionis specie obsidem retinuit. Praxagoras vero, a nobis paulo ante laudatus, non minus perspicue tradidit Constantinum a patre suo missum, non quidem Romam, sed Nicomediam ad imperatorem Diocletianum, ubi, si Cecilio credimus, [Col. 1002D] praefato Galerii ejusdemque Diocletiani colloquio interfuit. Nonne autem inde colligi potest Constantinum adhuc juvenem se hisce imperatoribus pluribus simul, aut separatim comitem in iis locis praebuisse, in quibus commorabantur, aut ad quos se interdum conferebant? Sed quid conjecturis opus est? Nonne Eusebius diserte dixit illum adhuc adolescentem, et juvenili lanugine decorum, Moysis instar, substitisse in ipsis aedibus tyrannorum, apud quos summo fuit in honore?

Sed parum sincera haud dubie erat horum veneratio. Nam invidia, inquit adhuc Eusebius, et metu perculsi, ipsum oblata occasione non solum contumeliis vexare conati sunt; sed insidias etiam ei semel et [Col. 1003A] iterum posuere, quas Dei nutu patefactas declinavit. At multo magis Galerius illi invidebat. Quamobrem pluribus illum, ut scribit anonymus Valesianus, periculis objecit, vel sicuti ab auctore nostro traditum jam animadvertimus, ei quoque insidiatus est, sed clam et occulte; ne contra se arma civilia, et militum, a quibus, quemadmodum paulo ante dictum est, amabatur, odia concitaret. Quae autem fuerint hae insidiae, si quis scire aveat, is primum audiat Cecilium nostrum, qui illum sub lusus, atque exercitii specie feris objectum asserit. Haec autem, nec plura de hisce feris memoriae ab eo mandata sunt. At Praxagoras, a Photio citatus, narrat Constantinum a Galerio inductum, ut cum fero leone pugnaret, quem ille non divino quidem, ut ait Zonaras, sine auxilio interfecit. Neque tamen illum in hoc tantum, sed in alia non minus [Col. 1003B] metuenda adduxit praeliorum pericula. Nobis autem si omnino non credis, audi, quaeso, Anonymum Valesianum, illud his totidemque verbis enarrantem. »In Sarmatas juvenis equestris militans, ferocem barbarum, capillis tentis raptum, ante pedes supplicem Galerii Imperatoris adduxerat. Deinde Galerio mittente, per paludem equo ingressus suo, viam caeteris fecit ad Sarmatas, ex quibus pluribus stratis, Galerio victoriam reportavit.«



ARTICULUS III.

Utrum Constantinus Magnus Diocletiani, sicuti Cecilius narrat, et Galerii colloquio praesens fuerit, cognoveritque creandos Caesares, seque ab hac nuncupatione ignominiose repellendum.

[Col. 1003C] Tantum abest, ut praeclara, quae enarravimus, Constantini Magni facinora exstinxerint Maximiani Galerii invidiam, ut eam longe magis inflammaverint. Nam Diocletianum, de imperio deponendo novisque Caesaribus creandis secum agentem, plane deterruit ne hunc ipsum Constantinum Caesarem renuntiaret. Tunc autem quanta arderet malevolentia ac livore dissimulare non potuit. Tametsi enim Constantinus a Cecilio nostro dicatur huic, de quo non semel diximus, Diocletiani Galeriique dialogo affuisse, tametsi ipse Diocletianus eum amabilem, clementiorem parte suo melioremque, ac imperio dignum esse assereret; eidem nihilominus Diocletiano Galerius palam et aperte, nec magna profecto sine impudentia restitit, prohibuitque ne [Col. 1003D] llum faceret Caesarem. Quin immo praeter omnium, qui Constantino hanc amplissimam dignitatem tribui optabant, exspectationem, illum contumelia maxima afficere conatus est. Postquam enim Constantinus ipsum et Diocletianum, per tria, uti diximus, ab urbe Nicomedia millia secutus fuisset, ac cum eis excelsum tribunal conscendisset, ab eodem Galerio indignissime repulsus est, eoque rejecto, Diocletianus Severum et Maximinum Caesares nuncupavit. Atque ita sane Cecilius noster describit hanc Caesarum creationem, inauditamque hactenus Constantini repulsam.

Sed in hac narratione non minimae profecto occurrunt difficultates, quae nunc enodatius explicandae [Col. 1004A] sunt. Quo enim sensu Cecilius de Constantino dicere potuit: Erat tunc praesens (Cecil. cap. 18), quando Diocletianus cum Galerio colloquebatur? Numquid in regio illius cubiculo, uti quidam opinantur, vel in ejus palatio, sicut alii putaverunt? Non quidem in palatio; nam eum propius affuisse Cecilii verba significare videntur. Non in cubiculo, quandoquidem Constantinus quid illi inter se tanta animorum commotione colloquerentur, eorum verbis, aut certe nutibus et signis percipere potuisset. At si quid de se a Caesaris dignitate repellendo praesensit, quomodo illos ad eum usque locum comitatus est, ubi tantam tamque publicam se passurum esse injuriam noverat? Quin etiam si id ipsi vel minimum suboluisset, quomodo tantae ignominiae sese temerario exponere [Col. 1004B] ausus est? Nonne potius Anonymo Valesiano credendum, qui scripto tradidit Severum, et Maximinum tunc factos fuisse Caesares, Constantino nihil tale noscente?

Numquid autem ad solvendum hujus difficultatis nodum satis erit dixisse eum non in Diocletiani cubiculo aut palatio, sed in separato quodam illius loco, vel in urbe Nicomedia fuisse praesentem? Cecilius enim potuit hoc sensu Constantinum opponere Severo, qui inde longissime aberat. Severo autem si reipsa opponatur, dici utique poterat Diocletiano et Galerio praesens, id est, multo illis propior, quam Severus, sed satis ab ipsis remotus, ut loquentes audire nequiverit. Sed contra alii insurgent arguentque impropriam omnino fore Cecilii locutionem. Deinde vero Cecilius, inquient, plane manifesteque pronuntiat [Col. 1004C] Galerium Diocletiano tunc ostendisse, ac quasi digito indicasse Maximinum Daiam, mox Caesarem, rejecto Constantino, creandum. In ipso igitur Diocletiani cubiculo, et ante ipsius et Galerii oculos, Maximinus adstabat. At si in eorum cubiculo erat, non inde proculdubio longe aberat Constantinus, de quo Cecilius aperte dixit: Erat tunc praesens.

Fac tamen, si velis, eum tam ab eodem Maximino, quam a Diocletiano et Galerio fuisse perquam longissime distantem, in aliam certe difficultatem protinus incides. Nam Constantinus, uti Cecilius haud dubitanter asserit, dum uterque Diocletianus et Galerius magna contentione dicendi certarent, erat praesens, aut in palatio, aut saltem in urbe Nicomedia. Finito autem illo colloquio, quod ab aliquibus saltem audiri potuit, [Col. 1004D] idem Constantinus illos per tria millia eo secutus est, ubi a Caesaris dignitate repellendus erat. At quo, amabo te, pacto fieri potuit, ut ille, qui ab omnibus amabatur, post utriusque colloquium, ac per totum hoc iter a nullo admonitus fuerit de novis Caesaribus creandis, nec suspicatus sit se ab eorum numero rejiciendum? Nonne vel ex solo Imperatorum de ea nuncupatione silentio id facillime intelligere poterat? Cur ergo eos secutus, tam indignae repulsae ultro et temere se obtulit? Numquid respondebis eum tam forti magnoque fuisse animo, ut hanc rejectionem, et contumeliam prudenter dissimulaverit? Sed expendant alii cujus ac quanti haec vel alia responsio sit ponderis, et utrum ad Cecilii sine ullo vade et [Col. 1005A] patrono, immo et contra apertum Valesiani anonymi testimonium, asserendam de Constantino praesente narrationem sufficiat.

At urgebit tamen adhuc aliquis, nobisque tandem objiciet errasse Anonymum Valesianum, minime vero nostrum auctorem. Sed id aliqua saltem ratione probandum est. Ad haec vero Cecilio opinio non nihil secum importat obscuri, explicatuque difficilis quod sibi ipsi, uti diximus, repugnans, atque oppositum videtur. Sed alii sagaciores critici haec omnia forsitan enodabunt, atque illorum de tota hac controversia judicium exspectabimus. Pergratum quoque nobis facient, si similes, parique obscuritate involutos loquendi modos in genuinis Firmiani Lactantii libris indicaverint.



ARTICULUS IV.

[Col. 1005B] Quomodo Constantinus contra Galerii voluntatem ad Constantium patrem suum, jam jam moriturum, redierit, et utrum ab illo, vel ab aliis Caesar, simulque imperator factus sit.

Constantius gravissimo lethalique morbo afflictatus, plures sicuti jam a nobis observatum est, Maximiano Galerio scripsit litteras, quibus petebat filium suum Constantinum sibi remitti. Sed litteris precibusque repetitis vix illud umquam ab Galerio potuit impetrare: Namque saepius, uti ait Cecilius, cum jam diu negare (manuscriptus codex, diu necare non posset) dedit illi sigillum, inclinante jam die. Fatentur quidem omnes depravata esse haec auctoris nostri verba, atque ad ea sananda aliqui post adverbium saepius, addendum suspicantur rogatus, aut sollicitatus, [Col. 1005C] aut repetenti, et pro diu, legendum diutius. Sed quae vera sit lectio, quis sine altero meliori codice adseverare audeat? Sensus autem Cecilii is esse videtur, Galerium cum diutius Constantio, filium toties petenti, negare amplius non posset, dedisse Constantino sigillum, de quo nos supra, ac facultatem ad patrem suum postridie redeundi. Interim tamen illum retinere volebat, aut saltem Severo imperatori scribere, ut illum in itinere retineret sed vana fuerunt ejus consilia, spesque eum fefellit.

Nam Constantinus accepto sigillo, statim post coenam exiit, »sublatisque, ait auctor noster, per mansiones multas omnibus equis publicis, evolavit.« Quod quidem ab Aurelio Victore his verbis clarius explicatur confirmaturque: »Constantinus fugae [Col. 1005D] commento, cum ad frustrandos insequentes publica jumenta, quaqua iter egerat, interficeret, in Brittanniam pervenit.« Item ab Anonymo Valesiano: »Summa festinatione, veredis post se truncatis, Alpes transgressus, ad patrem Constantium venit.« Nec absimili modo Zozimus graece scripsit: , , , . (Zozim. lib. II Histor.) »Equos stabularios, quos alebat respublica, cum primum stabulum aliquod attigisset, mutilans, et inutiles reddens,« ad patrem accessit: ut non advectus cursu publico, inquit Eumenius, sed divino quodam advolasse curriculo videretur.

[Col. 1006A] Eo itaque modo pervenit ad patrem suum Constantium, viribus pene deficientem, qui moriens, ei militibus, sicuti ait Cecilius (cap. 24), commendato, imperium per manus tradidit. Atque illo »mortuo,« ita loquitur Aurelius Victor, »cunctis, qui aderant, adnitentibus, sed praecipue Eroco, Alemanorum rege, auxilii gratia Constantium comitato,« ipse Constantinus »imperium cepit.« Sed inter se controversantur eruditi scriptores, utrum ille tunc tantum Caesar, an imperator fuerit renuntiatus. Enimvero Eusebius haud dubitanter affirmat eum a patre suo relictum in imperio successorem, additque: , , (Euseb. lib. IX Histor. Eccles. cap. 14.) »Constantinus ab ipso statim exordio supremus imperator, et Augustus« a militibus salutatus est. Alibi vero [Col. 1006B] scribit, ipsi a patre relictam , imperii haereditatem. Julianus vero Apostata (Julian. Orat. 1, in Constant.) imperium illi, post patris mortem, exercituum omnium suffragio datum fuisse prodidit.

Secus tamen Anonymus Valesianus, Zozimus, et Eumenius eum Caesarem factum asserunt. Huc accedit incertus panegyrici auctor, qui Maximianum Herculium his compellat verbis: »O divinum tuum, Maximiane, judicium, qui hunc« Constantinum »tibi jure adoptionis nepotem, majestatis ordine filium, etiam generum esse voluisti.« quando videlicet illi Faustam filiam suam, ut infra dicetur, in matrimonium collocavit. Atqui si tum majestatis ordine filius erat, inde sequitur illum Caesarem tantummodo tunc [Col. 1006C] fuisse. Nam Caesares, uti jam observavimus, ab Augustis filii, quemadmodum imperatores ab eis fratres vocabantur. Ad haec vero, idem auctor paulo ante dixerat hoc nuptiarum die eidem Constantino Caesari additum imperii nomen.

Sed hanc litem ille ipsemet orator dirimere videtur his, quibus Constantinum affatur, verbis: »Cujus tanta maturitas est, ut cum tibi pater imperium reliquisset, Caesaris tamen appellatione contentus, exspectare malueris; ut idem te, qui illum,« patrem tuum Constantium, »declararet Augustum.« Nonne enim inde colligi recte potest eam fuisse Constantini Magni moderationem ac modestiam; ut tametsi a patre, et toto exercitu factus fuisset Augustus et imperator, Caesaris nihilominus nomine contentus, tunc [Col. 1006D] noluerit Augustus et imperator appellari. Etenim prius ab illo dictum legimus. »Tibi, Constantine, per socerum nomen imperatoris adcrevit.«

Praeterea ubi laureata illius imago ad Galerium do more, sicuti diximus, asportata est, hanc ille suscepit invitus, et Constantinum non imperatorem, sicut erat factus, sed missa purpura, quarto loco, id est, post se ipsum, ac Severum, et Maximinum. Caesarem nuncupavit. Non mirum itaque si in iis provinciis, quibus hi imperabant, Constantino datum sit solum Caesaris nomen, quo variis in numismatibus, a nostro erudito Anselmo Bandurio propediem repraesentandis, appellatur.



ARTICULUS V.
[Col. 1007A]

Quantum Constantinus Christianis faverit, cur Maximianus Herculius ad eum venerit; eique desponderit, ac connubio junxerit filiam suam minorem, cur ad eum reversus sit, quasve illi adversus barbaros pugnaturo, paraverit insidias, quomodo hic ab illo Massilia capta veniam impetrarit, atque illum postea in lecto occidere frustra molitus fuerit, et quam insignem Constantinus de Maxentio victoriam, viso mirabili crucis Christi signo, reportaverit.

Constantinus Magnus, suscepto, inquit Cecilius (cap. 24), imperio, »nihil egit prius, quam christianos cultui ac Deo suo reddere. Haec fuit prima ejus sanctio sanctae religionis restituta.« Ita sane in codice Colbertino, ubi nonnulli plura verba corrupta [Col. 1007B] esse suspicantur, eaque connituntur conjecturis suis emendare. Quid vero, si ipsiusmet auctoris non elegantissime loquentis verba sunt? Nonne antea ostendere debebant haec ab eo non esse profecta, quam in eis corrigendis oleum fortasse et operam perderent? Quidquid sit, hic illius videtur esse sensus: Constantinus Magnus ab ipso imperii sui principio restituit christianam religionem, ac lege data christianos veri Dei sui cultui reddidit. Nec mirum, si tunc patrem imitatus sit suum, qui Christianis, sicut vidimus, impense plurimumque favebat. Et id quidem evidentissime demonstrari posset quadam Lactantii oratione, genuinis illius Operibus inserta, qua Constantino hanc ob rem gratulatur. Sed nondum satis constat, quemadmodum suo loco ostendimus, utrum haec [Col. 1007C] oratio ab ipsomet Lactantio scripta umquam fuerit.

Quidquid autem de illa statuatur, Severo Imperatore, quemadmodum adnotatum est, non multo post exstincto, Maximianus Herculius in Gallias ad Constantinum venit, quem quidem ut ad suas adversus Galerium partes adduceret, ipsi Faustam, sicuti etiam exposuimus, filiam suam minorem despondit, ac postea dedit in matrimonium. In harum autem nuptiarum solemnitate pronuntiatus est ab incerto auctore panegyricus, qui typis cum aliis excusus, omnium in manibus versatur.

Post haec Maximianus Herculius Romam profectus, ibi Maxentium filium suum imperio, sicut adhuc animadvertimus, spoliare perperam attentavit. Cum inde vero ob indignissimum illud facinus exactus [Col. 1007D] fuisset, rediit ad Constantinum, qui in Galliis tunc commorabatur. Qua autem perfidia filium, eadem generum suum decipere molitus est. Ut eum autem facilius circumveniret, regiam deposuit vestem. Constantino itaque, de sincero ejus animo non amplius dubitanti, persuadet Francos paucis cum militibus ab eo posse debellari. Sed ubi primum ille horum barbarorum fines minoribus, quam par erat, copiis ingressus esset, tunc Herculius, uti diximus, resumpta purpura, relictos milites direpta ex Constantini thesauris pecunia corrupit, fugitque Massiliam.

Opinantur nonnulli hoc bellum, quod Franci cum Constantino gerebant, non aliud esse, nisi illud, cujus Eusebius alicubi meminit (Euseb., lib. I de Vita [Col. 1008A] Constant., cap. 25). Verum alii id negant, illudque esse contendunt, quod idem imperator paulo antea cum eis confecit, quam Maxentium vinceret. Utut sit, nemo sane dubitabit hoc bellum ab Eumenio describi, qui insuper ea ibidem confirmat, quae a Cecilio nostro narrantur de admirabili celeritate, qua ad Herculium revolavit, ac capta Massilia, vitam ei donavit quidem, sed detracta prius veste regali. Quae quidem cum jam a nobis explicata fuerint, ea nunc repetenda non sunt. Palam quoque fecimus quomodo sceleratus ille Herculius non inde melior factus, aliis insidiis cum Fausta filia, tunc Constantini uxore, communicatis, illum cui tantis beneficiis obligatus erat, in lecto suo occidere perperam adorsus fuerit. Nam iis ab eadem Fausta Constantino patefactis, [Col. 1008B] Herculius extremae perfidiae poenas foedissimo, uti adhuc vidimus, mortis genere persolvit.

Tunc deinde narrat Cecilius Galerium, sublato Caesarum nomine, Maxentium et Constantinum appellasse Augustorum filios, atque etiam imperatores. Sed haec quoque alibi examinavimus, sicut et id quod ille postea tradidit Maximinum Constantini litteris ab ea, quam in christianos concitaverat, nova persecutione deterritum. Denique a nobis enarratum est quomodo Constantinus, postquam sororem suam Constantiam Licinio despondisset, Maxentium, qui bellum ipsi induxerat, eo quod ipsimet divinitus apparuerat, crucis Christi praeeunte signo vicerit ac profligaverit. Manifestum autem ibi fecimus quod qualeque fuerit mirabile illud Dominicae crucis signum, [Col. 1008C] ac quam vano et irrito conatu recentiores heterodoxi divinam hanc Constantini Magni visionem impugnare connisi sint. Nec minus perspicue ostendimus Tollium, qui eam in militarium stratagematum numero ponendam esse effutiit, a Baudrio, tametsi ejusdem sectae viro, pro merito castigari.

Verum temerarius ille scriptor alio rursus in libro suum in reprehensorem invehitur. Non enim sine acri, sed plane intempestiva irrisione objicit haud paucos reges, atque in primis quemdam Lusitaniae Regem, et Antigonum Alexandri Magni successorem, simili usos esse stratagemate. Primus enimvero eadem a se, atque a Constantino Magno conspecta fuisse jactitabat. Antigonus vero finxit se vidisse pentagonum, quod salutis imago erat, in quo scriptum quoque [Col. 1008D] fuit: In hoc signo vinces. Atque ita quidem Tollius non modo adversus conspectum ab eodem Constantino signum crucis, sed preces etiam Licinio imperatori, uti supra vidimus, ab Angelo dictatas argumentatur. Porro autem is ipse Tollius audacter venditat, se longe certius, accuratiusque, quam Baudrius, de rebus historicis ferre judicium.

Sed quis non miretur tam absurdam insulsamque novi hujus critici scientiam suam inepte venditantis argumentationem? Fictae, inquit, et falsae fuerunt regis Lusitaniae, et Antigoni visiones, meraque militaria stratagemata; ergo et Constantini Magni atque Licinii. Quis umquam sani capitis homo ita argumentatus est: Enimvero si ita ratiocinari liceat, pari [Col. 1009A] quoque modo alius argumentabitur: Magi Pharaonis artibus magicis eadem, atque Moyses, miracula edidere; ergo falsa sunt Moysis miracula, ac magicis facta artibus. At nullus profecto, nisi plane desipiat, ita raciocinabitur. Quis enim nescit veram esse aliquam historiam, etiamsi falsa altera ei prorsus similis scripto tradita sit? Uniusne hominis mendacium proditam ab alio veritatem infirmare potest? At veram fuisse Constantini Magni visionem superius evidentissime demonstravimus. Tantae igitur Tollii ineptiae a nobis potius spernendae erant, quam serio confutandae, nisi timendum foret ne fucum alicui incredulo facerent, aut is arbitraretur eas a nobis ideo fuisse praetermissas, quia refelli non poterant.



ARTICULUS VI.

[Col. 1009B] De triumphali Constantini in urbem Romam ingressu, eique decreto a Romano senatu primi nominis titulo, quamdiu ille postea Romae manserit, et ubi sororem suam Constantiam in matrimonium Licinio collocaverit, ac de restituta ab utroque christianae Ecclesiae pace, ac tranquillitate.

Post victoriam de Maxentio, non sine magno miraculo reportatam, Constantinus cum summa senatus populique Romani laetitia Romae susceptus est. Sed hunc illius gloriosum in Urbem ingressum, vel potius triumphum, sic descripsit incertus panegyrici eidem Constantino dicti auctor: »Tecta, ipsa, ut audio, commoveri, et altitudo culminum videbatur attolli, quacumque Numen tuum tardo molimine currus inveheretur: [Col. 1009C] tanta te populi densitas, tanta senatus stipatio provehebat simul et attinebat. Felices, qui te propius adspicerent, longius positi nominabant; quos praeterieras, loci quem occupaverant, poenitebat. Vicissim omnes inde discedere, hinc sequi; certare innumerabilis multitudo, et impulsu vario fluctuare, et tantum sibi hominum animi post illam sexennii cladem superesse memorabant. Ausi etiam quidam, ut resisteres, poscere, et queri tam cito accessisse palatium, et cum ingressus esses, non solum oculis sequi, sed pene etiam sacrum limen irrumpere. Inde omnibus circumfusis, ut unde excederes, opperiri, prospicere, optare, sperare, ut viderentur eum, a quo obsidione liberati fuerant, obsidere.« Nazarius vero: »Nullus, inquit, post Urbem [Col. 1009D] conditam, dies Romano illuxit imperio, cujus tam effusa, tamque insignis gratulatio aut fuerit, aut esse debuerit; nulli tam laeti triumphi, quos annalium vetustas consecratos in litteris habet.« Plura ibi ille de eodem triumphali ingressu, sicut et Eusebius, quae quidem transcribere longius foret, atque in eorum libris facillime legi possunt.

Neque porro senatus Romanus satis esse duxit tantis honoribus affecisse Constantinum, sed ipsi etiam virtutis gratia primi nominis, ut loquitur Cecilius, titulum decrevit. Sed quid his verbis significetur, non una est omnium opinio. Nonnulli quippe putant designari nomen et titulum Maximi, quod tunc Constantino virtutis gratia decretum est. Verum enimvero [Col. 1010A] Constantinus Imperator, inquiunt, ibidem Maximus vocatur, sicut postea in nummis, et publicis inscriptionibus. Ad haec vero, plures alii imperatores hunc titulum sibi adrogabant. Verumtamen quia is etiam titulus erat Jovis, hinc suspicantur aliqui in Cecilii textu scribendum numinis, non autem nominis. At quandonam senatus Romanus publico aliquo decreto imperatores suos hoc primi aut secundi numinis titulo honoravit? Nonne haec conjectura probatione saltem aliqua indigebat?

Aliis itaque illa Cecilii verba non alium habere sensum videntur, nisi a Romano senatu datum Constantino primi nominis, hoc est, Imperatoris titulum, quo quidem ille Maximino, longe ante ipsum Caesari facto, deinceps anteponeretur. Atque in hujus sententiae [Col. 1010B] confirmationem illud proferri potest, quod narrat Eusebius Maximinum eo arrogantiae devenisse; ut primum inter imperatores locum in titulis sibi vindicaret. Senatus vero hunc Constantini virtuti censuit esse tribuendum. Praeterea Cecilius noster declarat hunc ipsum esse nominis titulum, quem sibi Maximinus vindicabat, solus haud dubie, et praeter alios imperatores. Atqui ille profecto hunc titulum adsumpsit primi imperatoris, quandoquidem ante illos omnes, ut jam diximus, creatus fuerat Caesar. Neque dixeris quando illud senatus Romani decretum Maximino nuntiatum est, cum tanto tunc exarsisse dolore, ut inimicitias aperte professus, convicia jocis mixta, ait Cecilius, adversus imperatorem maximum diceret, id est, eum amarulenta irrisione maximum appellaret, ut [Col. 1010C] hoc convicio insultaret Romano senatui, qui ei primi nominis, sive imperatoris titulum ob virtutem decreverat. Nam Cecilius illum non ejusdem senatus, sed suis verbis maximum nuncupasse procul dubio videtur; quia eximiis suis virtutibus non solum Maximino, sed aliis etiam omnibus antecellebat.

Post haec vero praestantissimus ille vir res in urbe Roma composuit, quemadmodum narrat Cecilius noter, cui Zozimus, Eusebius, aliique suffragantur. Scire autem si cupias quamdiu ad eas componendas Romae manserit, audi, quaeso, Nazarium: Quidquid mali, inquit, sexennio toto dominatio feralis, Maxentii, inflixerat, bimestris fere cura sanavit. Duos igitur circiter menses Constantinus Romae commoratus est, videlicet usque ad 28 diem Decembris anni 312, sicuti [Col. 1010D] peritiores chronographi adnotarunt. Neque huic opinioni adversantur duae leges, ab eodem Constantino Romae promulgatae 15 kalendas Februarii. Nam in his legibus additum est P. P., id est, in urbe Roma propositae, seu publicatae. At ibi proponi potuerunt, postquam Constantinus jam inde discessisset. Et vero Cecilius noster (cap. 45) haec totidemque verba continenter subjunxit: Hyeme proxima Mediolanum contendit.

Ibi autem promissam Licinio Constantiam sororem suam connubio sociavit. Zozimus vero scribit Constantinum Licinio, Mediolanum accersito, sororem suam Constantiam collocasse, quam antea se datut rum promiserat. Testem alium si desideras, en adest [Col. 1011A] Anonymus Valesianus, cujus haec sunt verba: »Oppresso Maxentio, cum recepisset Italiam Constantinus, hoc Licinium foedere sibi fecit adjungi, ut Licinius Constantiam, sororem Constantini, apud Mediolanum duxisset uxorem.« Sed de hoc conjugio supra disseruimus.

Atque haec quidem omnia Cecilius noster, nec plura de Constantino Magno memoriae prodidit. Institutum nihilominus sermonem ibi prosecutus, planum omnibus, uti ostendimus, ac manifestum facit, quomodo Licinius postea oppresserit Maximinum, aliosque omnes, ex tyrannorum, crudelissimorumque Ecclesiae persecutorum gente oriundos; ita ut nulla eorum stirps aut radix superstes fuerit. Sed hujusce libri sui initio palam aperteque praedicat Imperatores, [Col. 1011B] sive ut ille loquitur, principes, Constantinum videlicet [Col. 1012A] Magnum, ac Licinium a Deo Optimo et Maximo fuisse excitatos, qui rescissis cruentis tyrannorum, et dirissimorum christianae Ecclesiae persecutorum edictis, per totum orbem, imperio suo subditum, summam tamdiuque optatam pacem atque tranquillitatem christianis dederunt. Tum enim exstincta sunt non solum impia illorum in christianos edicta, sed magnifica etiam ac ridicula Joviorum, uti ipse auctor noster ait, et Herculiorum cognomina, quae Diocletianus et Maximianus Herculius, uti superius observatum est, insolenter usurpasse perhibentur. Postremo idem ipse Cecilius nihil sibi magis in votis esse significat, quam ut tunc florescentes Ecclesiae concessam sibi a Licinio et Constantino Magno quietem in perpetuum custodiant.




[Col. 1011]
DISQUISITIONES DOGMATICAE IN LACTANTIUM, SIVE DE EJUS CIRCA RELIGIONEM SENTIENDI ET ARGUMENTANDI RATIONE



CAPUT PRIMUM.
[Col. 1011C]

De religione generatim spectata.



ARTICULUS PRIMUS.

Unde religionis, et superstitionis nomen derivatum, ac utrum Cicero veram dederit utriusque illius nominis etymologiam.

Antequam de iis disputemus, quae ad christianam religionem speciatim attinent, ea sunt a nobis examinanda, quae Lactantius de ipsa religione, generatim sumpta, litteris consignavit. Ab ipso autem nomine ut ordiamur, illud non a relegendo, uti Cicero putabat, sed a religando censet esse deductum. De illius siquidem etymologia sic adversus latinum Oratorem dimicat. »Vinculo pietatis obstricti, Deo religati sumus, [Col. 1011D] unde ipsa religio nomen accepit; non, ut Cicero interpretatus est, a relegendo, qui in libro de Natura deorum secundo dicit ita. Non enim philosophi solum, verum etiam majores nostri superstitionem a religione separaverunt. Nam qui totos dies precabantur et immolabant, ut sui sibi liberi superstites essent, superstitiosi sunt appellati. Qui autem omnia, quae ad cultum deorum pertinerent, retractarent, et tamquam religerent, ii dicti sunt religiosi, ex religendo, tamquam ex eligendo elegantes, et ex diligendo diligentes. His enim verbis omnibus inest vis legendi eadem, quae in religioso. Ita factum est in superstitioso, ac religioso, alterum vitii nomen, alterum laudis.« (Lactant. lib. IV, cap. 8.) Quae quidem ex citato Ciceronis libro (Cicer. lib. II de Natur. deor.) revera totidem verbis transcripta sunt, his tamen [Col. 1012C] omissis, quae post verbum, appellati, ita legimus: Quod nomen postea latius patuit.

Verum hanc utriusque illius nominis etymologiam et interpretationem, a Cicerone sic datam, Lactantius noster omnino improbat. Si enim, inquit, in diis sic colendis superstitio et religio versatur, exiguum aut potius nullum inter utramque erit discrimen. Nam si semel pro filiorum salute, et ut superstites sint, deos precari, iisque immolare bonum et religiosum est; ergo saepius et totos dies pro eadem filiorum salute precari et immolare nec malum est, nec superstitiosum. Contra vero si saepius precari et immolare vitio vertitur, ergo et semel etiam.

Deinde vero, quid honestius, quid justius optari et peti potest a patribus, quam ut filios suos sibi superstites [Col. 1012D] relinquant? Superstitio igitur, quod vitii, fatente Cicerone, nomen est, non inde derivatur.

Concludit itaque Lactantius (Lib. IV. Inst. cap. 28) religionem esse veri Dei, ac superstitionem falsorum deorum cultum. Addit vero: Et omnino quid colas interest, non quemadmodum colas, aut quid precere; sive interest omnino utrum verum Deum, an fictitios deos colas, et in hoc religio a superstitione distinguitur, non vero quomodo, hoc est, an semel, vel saepius, an per unam horam, aut totos dies preceris; id enim ad discernendam a religione superstitionem nihil facit.

At Lescaloperius, ubi citatum Ciceronis librum suis expositionibus illustrare conatur, multa in hac Lactantii animadversione esse contendit, quae justam nequeant vitare reprehensionem. Primum itaque in [Col. 1013A] eo Lactantium arguit, quod neget superstitionem et religionem in diis colendis versari. Omnes quippe Theologi fatentur superstitionem non eo tantum a religione distingui, quod aliquis falsum deum veneretur, sed quod verum etiam Deum nec debito, nec sicuti par est, modo colat. Quamobrem aequo animo ille ferre non potest hoc Lactantii effatum: Quid colas interest, non quemadmodum colas. Deus quippe verus falso indignoque cultu potest coli et honorari.

Sed quemadmodum haec Lactantii pace dixit Lescaloperius, ita et nobis Lescaloperii pace dicere liceat Lactantii mentem ipsi fortassis non fuisse satis perspectam. Eximius siquidem ille vir idcirco refellit Ciceronem, quia superstitiosos eos esse appellatos volebat, qui totis diebus precabantur deos, et eis immolabant, [Col. 1013B] ut filii sui sibi essent superstites. Atqui ab ethnicis non ideo praecise dicti sunt superstitiosi, quod pro liberorum suorum salute suos precarentur deos, sed quod per totos dies eis supplicarent immolarentque. Lactantius itaque recte asserit non in longiori aut breviori hac precatione situm esse superstitionis et religionis discrimen.

Contra vero Lescaloperius objicit hanc non esse Ciceronis mentem, qui vulgarem tantummodo profert nominis superstitiosi etymologiam, et omnium judicio expendendam permittit. Verum quid hoc facit contra Lactantii argumentationem? Nonne ipsamet retulit Ciceronis verba, quibus illud explicat et interpretatur, quod a philosophis et majoribus fuerat traditum? At certe cum id Cicero non rejiciat, nonne probare [Col. 1013C] videtur, nec relinquere indefinitum ac suspensum?

Instat Lescaloperius: Quod semel facere optimum est, saepius facere, uti variis exemplis patet, non est semper optimum. Sed frustra haec objicit. Nam de iis solis agitur, qui deos precabantur. At quis negaverit, si semel eos precari optimum sit, illos quoque saepius precari esse optimum?

Porro autem quemadmodum nimia Lescaloperii in Ciceronem, quem illustrat, propensio, illum magis fortasse, quam aequum erat. Lactantio infensum reddidit: ita ubi de Cicerone amplius non agitur, eidem Lactantio aequior est. Nam ingenue fatetur non improbandas, quas ille et alii utriusque nominis et religionis et superstitionis etymologias attulerunt. Recte quidem. Primam siquidem Lactantius confirmat, his [Col. 1013D] Lucretii versibus, quorum ultima tantum verba transcripsit:

Primum quod magnis doceo de rebus, et arctis,
Relligionum animum [* 1Kb] nodis exsolvere pergo.
(Lucret., lib. I, long. ante fin.)

Suffragatur Servius in haec Virgilii carmina:

Jam tum relligio pavidos terrebat agrestes
Dira loci.
(Virg., lib. VIII Aeneid. v. 349.) Ibi siquidem haec explicationis causa subjecit: Religio, id est, metus, ab eo quod mentem religat dicta religio. Augustinus quoque: »Ad unum, inquit, Deum [Col. 1014A] tendentes, et ei uni religantes animas nostras, unde religio dicta creditur, omni superstitione careamus.« (August. lib. de vera relig. cap. 55.)

Scimus quidem ab eodem Augustino datum a Cicerone hujus nominis etymon alibi non improbari, aliosque proferri ab laudato Servio, Festo, Macrobio, et A. Gellio (Gell. lib. V, Noct. Att. cap. 9) ejusdem religionis et religiosi etymologias. Sed nobis sufficit ostendisse Lactantium plures habuisse opinionis suae fautores et patronos. Unum his adjicere liceat, a Betuleio observatum, religionis nomen plurali numero in malam partem a Lactantio usurpari (Lactant. lib. III Inst. cap. 9 et cap. 30; et lib. IV cap. 3). At quemadmodum fatendum est illud ita passim et fere ubique ab eo accipi; ita etiam singulari numero nomen [Col. 1014B] illud eodem aliquando adhibetur significatu.

Quod vero ad nomen superstitionis spectat, illud quidem Lactantius a voce superstes ortum Ciceroni facile concedit: sed ab eo dissentit, quod id de filiis, quos parentes sibi esse superstites optant, intelligendum non arbitretur. Vultitaque illud intelligi de superstite defunctorum memoria, aut mortuorum imagine parentum, quos ethnici novo ritu tamquam deos colebant. Et id quidem ille probat hoc Virgilii carmine (lib. VIII, Aeneid. v. 188).

Vana superstitio veterumque ignara deorum.
Quod in carmen haec adnotavit Servius: »Duo dicit: Non ideo Herculem colimus, aut quia omnem religionem veram putamus, aut quia deos ignoramus antiquos. Cautum enim fuerat et apud Athenienses, et [Col. 1014C] apud Romanos, ne quis novas introduceret religiones . . . . . . Ergo ideo vana, quia superstitio ignara deorum,« novos haud dubie deos contra reipublicae statuta inducendo. Legem autem illam Cicero (Cic. lib. II de legib.) his verbis retulit: »Separatim nemo habessit deos, neve novos, sed ne advenas, nisi publice adscitos, privatim colunto.« Nam antiquos, uti ait Auctor noster (Lactant. lib. IV. cap. 28.) et publicos deos, qui colerent, religiosos nominabant. Sed de his satis, et qui plura desiderabit, is Vossii etymologicon adeat.

At certe nemo diffitebitur veram procul dubio esse hanc dictis deductam a Lactantio conclusionem. »Superstitiosi ergo, qui multos ac falsos deos colunt: nos autem religiosi, qui uni et vero Deo supplicamus.« [Col. 1014D] Quo autem modo et ritu verus Deus sit colendus, ibi quidem non edisseruit, quia id non conducebat ad propositum suum. At illud fuse in libro sexto et alibi explicat, uti ex sequentibus manifestum omnibus fiet.



ARTICULUS II.

Quae sit vera religio, et quam inseparabili nexu um justitia ac sapientia conjuncta sit.

Quae in superiore articulo disputata sunt, ea aparte demonstrant religionem a Lactantio in hoc constitui, quod veri Dei cognitio et cultus sit: Sed necesse est ut ille cultus sit verus, pius, justus, sanctus ac qualis Deo vero, ac summo omnium parenti, debetur. »In Dei autem agnitione (inquit) et cultu, rerum summa versatur: in hoc spes omnis et salus hominis, hic [Col. 1015A] sapientiae gradus primus; ut sciamus quis sit nobis verus pater; eumque solum pietate debita prosequamur, huic pareamus, huic devotissime serviamus, et in eo promerendo actus omnis, et cura, et opera collocetur.« (Lib. VI Inst. cap. 9.) Quid, quaeso, praeclarius et luculentius de cultu Dei, veraque religione dici poterat? Nonne evidentissime definit quis qualisque sit et verus Dei cultus, et ipsa vera religio? At prius nec minus recte dixerat: »Haec est religio coelestis, non quae constat ex rebus corruptis, sed quae virtutibus animi, qui oritur e coelo. Hic verus est cultus, in quo mens colentis se ipsam Deo immaculatam sistit.« (Ibid. cap. 2.) Visne eum eadem adhuc dicentem rursus audire? Ecce alia totidem ejus verba: »Quisquis omnibus praeceptis coelestibus obtemperaverit, [Col. 1015B] hic cultor est veri« (sive ut recte in regio antiquissimo codice legitur verus) Dei, cujus sacrificia sunt mansuetudo animi, et vita innocens, et actus boni. (Ibid. cap. 24.) Pura hanc in rem congeri possent, sed ea ad eum reservanda sunt locum, ubi de sacrificio agemus.

Mirum itaque nemini videri debet, si Lactantius hanc religionem, sive unius summique Dei cognitionem, et cultum debitum, ab justitia et vera sapientia separari non posse constanter asseveret. Sed illud tametsi satis clarum et apertum, variis probat rationum momentis, ac primo quidem ipsius justitiae definitione: Justitia inquiebat ille, nihil aliud est quam Dei unici pia et religiosa cultura (Ibid. lib. V, cap. 7), id est, ipsamet est vera religio. Recte igitur utramque [Col. 1015C] sibi ita cohaerere asseverat; ut una pelli non possit, quin continuo altera tollatur. Unde rursus ait: »Expulsio justitiae, nihil aliud, ut dixi, quam desertio divinae religionis putanda est (Ibid. cap. 6). Sed jam illud probaverat diversis poetarum, philosophis antiquiorum, testimoniis (Lib. V Instit., cap. 5 et 6 et seq.). Saepius enim cecinerunt justitiam ad Jovis usque tempora, ac tamdiu permansisse quamdiu religio, sive veri Dei cultus, stetit et perseveravit. Post haec vero ubi hic cultus, haecque religio, introducto falsorum deorum cultu, extincta fuere, tum etiam justitia sublata est, et omnia deinde mala inundaverunt. Plane autem ille ostendit istud non pro fictione poetica, sed pro vero habendum. Quapropter Ciceronem castigat, qui justitiam ex terris in coeleste Jovis [Col. 1015D] regnum avolasse, hoc versu probare contendit:

Et Jovis in regno, coelique in parte resedit.
(Cicer. in fragm.) Justitia enimvero non poterat in illius regno residere, qui expulsum regno patrem, bello persecutus est, et exulem toto orbe jactavit.

Fugata vero, inquit Lactantius (Lib. V Inst., cap. 7), eadem justitia cum comite sua individua religione, ac pio veroque Dei cultu, in terras a Christo reducta est. Quamobrem ethnicos asperius objurgat (Ibid. cap. 8), qui in scriptis suis eam tum adhuc a mundo exulare conquerebantur, et de coelo cadere optabant. Ante ipsorum quippe oculos erat, poterantque facile [Col. 1016A] falso deorum cultu et malitia depositis, illam suscipere, modo verum Deum colere coepissent.

Nec valde mirandum, si illi, qui verum Deum non noverant, justitiam quoque non agnoscerent: »Qui enim Deum ignorat, inquit, et ipsam justitiam ignoret, necesse est.« (Ibid. lib. VI, cap. 9.) Cujus hanc reddit rationem, quia jus civile ab hominibus constitutum, pro eorum moribus variatur; justitia autem uniformis et simplex a Deo tantum proponi potest. Ea igitur agnita, Deus illius auctor debet agnosci. Ubi vero agnoscitur, verus et debitus cultus ei exhibendus est.

Veri porro Dei ignoratio eo minus hominibus condonanda erat, quo potiori jure et veteres philosophi, et ipse Cicero hominem ad justitiam revera natum [Col. 1016B] esse fatebantur. Quod quidem auctor noster his ostendit ejusdem latini Oratoris verbis: »Sed omnium, quae in hominum doctorum disputatione versantur, nihil est profecto praestabilius, quam plane intelligi nos ad justitiam esse natos.« (Cicer. lib. I de legib.) Totidem autem sunt haec verba Ciceronis, ex primo illius de legibus libro transcripta. At illa ipsa auctor noster alio adhuc in libro refert (Lib. de Ira Dei, c. 14), atque ex iis confirmat religionis ac justitiae causa hominem esse generatum. Quam porro id verum sit, inde luculenter conficit, quia homo a Deo creatus est statura corporis erecta, mente, ratione, ac loquendi, caeterisque rebus dominandi facultate praeditus, ut illum creatorem suum agnoscat, contempletur, colat, diligat, ac majestatem ejus praedicet, eique subjectus [Col. 1016C] sit. Vides itaque quam recte Lactantius ex his omnibus concludat: »Nulla igitur alia religio est vera, nisi quae virtute ac justitia constat.« (Lib. VI Inst. cap. 25.) Atque idcirco haec a vera religione non potest umquam divelli. Nam religioni, sicut ille alibi asserit (Lib. de Ira Dei, cap. 7), propria est justitia, cui et Dei cultus adscribitur.

Non minus autem persuasum habuit sapientiam eodem plane modo ac justitiam cum religione conjungi; ita ut ab illa numquam distrahi possit. Ab ipso siquidem Institutionum divinarum exordio docet impias gentilium superstitiones maximosque errores inde manasse, quod nec se ipsos, nec quo vita referenda, aut quomodo degenda sit, cognoverint. At hujus, inquit, »scientiae summam breviter circumscribo: ut [Col. 1016D] neque religio ulla sine sapientia suscipienda sit, nec ulla, sine religione, probanda sapientia.« (Lib. I Inst. cap. I.) Una etenim si ab altera separetur, neque vera erit amplius religio, neque sapientia. Sed audias velim eum (Ibid., lib. III, cap. 11), id clarissime explicantem. »Naturam hominis, inquit, hanc Deus esse voluit, ut duarum rerum cupidus et appetens esset, religionis et sapientiae. Sed homines ideo falluntur, quod aut religionem suscipiant, omissa sapientia, aut sapientiae soli studeant, omissa religione; cum alterum sine altero esse non possit verum. Cadunt ergo ad multiplices religiones, sed ideo falsas, quia sapientiam reliquerunt, quae illos docere poterat deos multos esse non posse: aut student sapientiae, [Col. 1017A] sed ideo falsae; quia religionem summi Dei omiserunt, qui eos ad veri scientiam potuit erudire. Sic homines qui alterutrum suscipiunt, viam deviam, maximisque erroribus plenam sequuntur; quoniam in his duobus inseparabiliter connexis et officium hominis, et veritas omnis inclusa est.« Quibus vero rationum momentis fultus, hanc doctrinam propugnet, si scire aveas, hanc primum adducemus, quam ille his expressam verbis tradidit: Omnis sapientia hominis in hoc uno est; ut Deum cognoscat et colat. Hoc nostrum dogma, haec sententia est (Lib. III, cap. 30). Atqui religio, uti ille docet, nihil aliud est, quam Dei veri et summi cognitio, et cultus. Ergo secundum ejus sententiam vera sapientia et religio unum idemque sunt, nec possunt a se invicem secerni. Nam »idem,« [Col. 1017B] inquit (Ibid. lib. IV, cap. 4), »Deus est, qui et intelligi debet, quod est sapientiae; et honorari, quod est religionis.« Sed illud hac rursus argumentatione confirmat (Ibid., cap. 3): »In colendo sapere debemus, id est, scire quid nobis et quomodo sit colendum. In sapiendo colere, id est, re et actu quod scierimus implere.« Sapientia igitur et religio nexu inseparabili cohaerent. Quando autem sic conjunguntur, unus colitur Deus, vita nostra, et actus omnis ad unum caput, ad unamque summam referuntur.

Praeterea: »Sapere,« inquit (ibid.), »nihil est aliud nisi Deum verum justis ac piis cultibus honorare.« Atqui hoc ipsum religio vera est, quae sic Deum honorat: »Ergo et in sapientia religio, et in religione [Col. 1017C] sapientia est.«

Quid insuper, quod Deus, uti auctor noster recte ait (Ibid., cap. 4), intelligi ac cognosci debet? At id ipsamet est sapientia. Ubi vero cognoscitur, eo ipso debet honorari. Hoc autem est religionis officium (Ibid., lib. VII, cap. 9). Ergo utraque sapientia et religio non possunt a se invicem umquam separari. Fatetur quidem praeire sapientiam, et religionem subsequi. Prius enimvero est scire Deum, ac postea illum honorare. Sed duo sunt sicut rivuli ex eodem fonte manantes, atque una vis est in duobus nominibus, quorum uno sensus, altero actus significantur.

Cur ergo, inquies, ille dixit: »Sapientia spectat ad filios, quae exigit amorem; religio ad servos, quae exigit timorem?« Nonne his verbis indicat aliquod [Col. 1017D] profecto inter utramque intercedere discrimen, quo revera sejunguntur? Minime quidem. Nam ibidem eas inter se esse conjunctas concludit. Prius autem demonstraverat unum dumtaxat esse posse Deum, qui idem omnium sit pater et dominus, atque ideo unusquisque nostrum et filius et servus illius est. Quia ergo pater noster est, eum diligere et honorare; quia dominus, colere et vereri debemus. Sapientia vero Deus cognoscitur, religione colitur, et utraque etiam amatur tamquam Deus, et timetur tamquam Dominus. Sicut ergo hi actus, ita religio et sapientia arctissimo vinculo connectuntur.

Instabit aliquis: Nonne Lactantius inde suam de vera Dei ira opinionem stabilire conatur, quia sicut [Col. 1018A] religio numquam potest esse sine metu, ita nec Deus sine ira? »Metus« vero, ait ille (Lib. de Ira Dei, cap. 8 et cap. 11), »non est, ubi nullus irascitur.« Et postea, »religio esse non potest, ubi metus nullus est.« Quis autem dixerit idem esse Deum timere iratum, et eum filii amore prosequi? Sed quis nescit patrem a filio suo amari simul et timeri? Metus itaque neque amori contrarius est, neque illum semper excludit. Praeterea quamvis filialis Dei, ut aiunt Theologi nostri, et servilis timor plane diversi essent, quid vetat quominus uterque religione comprehendatur? Nonne eadem religione homo Dei filius et servus illum ut patrem colit, et timet ut Dominum? Sed quae Lactantii de ira Dei opinio, et utrum ea vera sit, postea suo loco expendemus.



ARTICULUS III.
[Col. 1018B]

Religionem non metus causa introductam, sed a Deo institutam, et insitam homini, qui idcirco corpus habet erectum, vocaturque graece , ac religione potissimum a belluis distinguitur, hisque contraria Epicuri argumenta solvuntur.

Tametsi Lactantius, sicuti mox vidimus, dixerit religionem nullam esse ubi nullus metus est; diserte nihilominus asseverat eos tota via aberrare, qui putabant religionem, metus terrorisque causa, a sapientibus, fuisse institutam; quo imperitos homines facilius a peccatis deterrerent. Ipsa autem sunt haec illius verba, quibus impium eorum errorem hac infamiae nota condemnat: »Falsa est et illa sententia, [Col. 1018C] qua putant terroris ac metus gratia religionem a sapientibus institutam, quo se homines imperiti a peccatis abstinerent.« Quapropter absurdam hanc opinionem funditus evertit; quia philosophorum omnium sapientissimi, ac maximarum inter eos sectarum principes constanter docuerunt mundum ab omnipotente Deo creatum esse, ejusque providentia gubernari. Deus ergo hominum sicut et mundi creator, ab iis agnoscendus et colendus est. At in hac Dei agnitione illiusque cultu tota, uti diximus, religio constituitur. Non ergo ab ullo homine mortali introducta, sed cum ipso, uti recte auctor noster ait, ingenita est (Ibid., cap. 14). Omnes enim fateri coguntur huic Deo, ut pote mundi hominisque creatori ac rectori, maximum deberi honorem summamque venerationem. Et [Col. 1018D] vero mundum propter hominem, quemadmodum hominem creavit propter seipsum, ut ab illo videlicet cognoscatur, ac colatur (Lib. VII Inst. cap. 6). Atqui vera religio, ut diximus, nihil est aliud, quam veri Dei notitia et cultus. Ergo religio non insulsi alicujus timoris incutiendi, sed honorandi Dei causa ab illo ipso constituta est.

Sed haec auctor noster non uno tantum in loco, sed saepius confirmat, repetit, et inculcat. Praeter citatum etenim locum alibi scripsit: »Hac conditione gignimur; ut generanti nos Deo justa et debita obsequia praebeamus, hunc solum noverimus, hunc sequamur. Hoc vinculo pietatis obstricti, Deo religati sumus, unde ipsa religio nomen accepit.« (Lib. IV, [Col. 1019A] cap. 28.) Ab ipso itaque ortu nostro alligati Deo sumus religione; qua eum noscamus, colamus, sequamur, ejusque voluntati, et jussis obtemperemus.

Huc accedit, quod non solum mens ipsi homini a Deo insita est, ut illum agnoscat et veneretur: sed recta etiam corporis ejus statura, ab ipsomet Deo formata, hujusce officii ille semper admonetur. Nec semel adhuc id auctor noster, sed saepe saepius variis suis in libris asserit, ipsorumque gentilium testimonio corroborat. In secundo quippe divinarum Institutionum libro, cap. 1: »Cum caeterae,« inquit, »animantes pronis corporibus in humum spectent, Deus hominem, ex humo sublevatum, ad contemplationem sui artificis erexit.« Quod quidem ille decantatum fuisse ostendit his ingeniosi, uti ait, poetae, id est, Ovidii [Col. 1019B] dii versibus, quos hunc citavit in modum:

Pronaque cum spectent animalia caetera terram,
Os homini sublime dedit, coelumque videre
Jussit, et erectos ad sydera tollere vultus.
(Ovid., lib. I Metamor., v. 80 et seq.) Apud Ovidium tamen pro videre, legitur tueri. Addit Lactantius hominem a Graecis vocari, quod sursum spectet. Vox enim illa graeca, ut quibusdam videtur, originem duxit ab , sursum vergens, sive ut aliis placet, , a sursum adspiciendo, vel juxta magni etymologici auctorem ab , hoc est, sursum spectare. Quod Lactantii nostri opinioni magis consentaneum est.

Quamobrem ipse alibi sic argumentatur: »Qui religionem non suscipiunt, terreni sunt; quia religio de coelo est . . . Nihil igitur prodest homini ita esse [Col. 1019C] fictum, ut recto corpore spectet coelum, nisi erecta mente Deum cernat, et cogitatio ejus in spe vitae perpetuae tota versetur.« (Lib. III Inst. c. 27.) Vide ergo an id paucioribus verbis significet, ubi hominem hortatur, ut sacramentum nativitatis suae norit, id est, erectam corporis sui staturam, qua ad terram descipiciendam, coelumque ac Deum conspiciendum, tamquam symbolo et sacramento figurae suae commonetur. Si id tamen tibi probari velis, alia ipsius proferemus verba, quibus diserte pronuntiat, solum ex omnibus hominem esse animal. »Cujus corpus,« inquit, »ab humo excitatum, vultus sublimis, status erectus originem suam quaerit, et quasi contempta humilitate terrae, ad altum nititur . . . memorque conditionis suae, qua Deus illum fecit eximium, ad artificem suum spectat. Quam [Col. 1019D] spectationem Trismegistus rectissime nominavit, quae in mutis animalibus nulla est (Ibid. lib. VII, cap. 9). Nonne autem his verbis, memor conditionis, seu creationis suae, qua Deus corpus ejus rectum fecit, ut ad artificem suum spectet, satis aperte declarat, quid nativitatis ejus sacramento intelligi voluerit?

Finem dicendi profecto non faceremus, si omnia ejus loca, quibus id docuit, et stabilivit, integra transcriberemus. Praecipua itaque, quae in aliis libris occurrunt, notasse sufficiat.

Tam sanae rectaeque doctrinae, tamque naturae hominis convenienti, quis repugare umquam ausus est, nisi aliquis atheus homo, aut Epicureus philosophus, [Col. 1020A] qui Deum verbo tenus confessus est, atque omnem prorsus religionem sustulit? Hic autem, ut ait auctor noster, objiciebat: »Quid ergo Deo cultus hominis,« hoc est ipsa religio, »confert beato, et nulla re indigenti?« (Lib. IV Inst. cap. 5.) Tametsi vero ibi neminem, qui haec dixerit, nomine suo appellet, obscurum nihilominus non est hunc esse Lucretium, cujus carmina, quibus id stulte cecinerat, paulo ante citavit.

   Quid enim immortalibus atque beatis
Gratia nostra queat largirier emolumenti.
(Lucr., lib. V, v. 165 et seq.)

Et prius:

   Praetereaque
Ad laudabile opus divum laudare decere.
Sed satis huic ineptae objectationi se respondisse [Col. 1020B] Lactantius noster declarat, cum toties dixit hominem a Deo creatum, ut illum ejusque opera contempletur, intelligat, miretur, praedicet, ac debita veneratione prosequatur. At demonstraverat insuper hanc non modo suam, sed ipsorummet gentilium esse sententiam. Plures autem si non citavit, ea proculdubio ratio est, quia id omnes, his dumtaxat, quos notavimus, exceptis, pro vero, certo, et confesso habebant. Praesto quippe illi erat laudare Ciceronem, quem tacito forsitan nomine, sequitur dicentem: »Deus homines primum humi excitatos, celsos, et rectos constituit, ut deorum cognitionem, coelum intuentes, capere possent. Sunt enim e terra homines, non ut incolae atque habitatores, sed quasi spectatores superarum rerum atque coelestium, quarum spectaculum [Col. 1020C] ad nullum aliud genus animantium pertinet.« (Cic., lib. II de Natur. deor.) Eadem vero ille in Tusculanis quaestionibus et alibi litteris mandaverat (Cic., lib. I Tuscul.).

At porro ibi non stetit Lactantius, aliaque argumentandi ratione ostendit homini ingenitam innatam que esse religionem. In ea quippe putat vel solum, vel praecipuum, et maximum situm esse hominis pecudisque discrimen. »Hominem, inquit, atque mutorum, vel solum, vel certe maximum in religione discrimen est.« (Lib. II Inst. cap. 3.) Alibi vero: »Nullum est aliud animal, quod habeat notitiam aliquam Dei, religioque est pene sola, quae hominem discernat a brutis.« (Ibid., lib VII, cap. 9.)

Opinionem porro suam cum Ciceronis auctoritate, [Col. 1020D] tum etiam ratione propugnare et firmare conatur. Et Ciceronem quidem loco proxime citato laudavit. At alia ipsius verba prius hunc retulerat in modum: »Qua de re Ciceronis vera est sententia: Ex tot, inquit, generibus nullum est animal praeter hominem, quod habeat notitiam aliquam Dei, ipsisque in hominibus nulla gens est, neque tam immansueta, neque tam fera, quae non, etiamsi ignoret qualem Deum habere deceat, tamen habendum sciat. Ex quo efficitur ut is agnoscat Deum, qui, unde ortus sit, quasi recordetur.« (Lib. III Inst., cap. 10.) Haec autem transcripta sunt ex primo illius de Legibus libro, ad quem rursus Lactantius nos alibi mittit, ibique addidit: »Solus enim sapientia instructus est, ut religionem [Col. 1021A] solus intelligat. Et haec est hominis atque mutorum vel praecipua vel sola distantia.« (Lib. de Ira Dei, cap. 7.)

Sed audi, quaeso, qua ratione id probaverit: Omnia, inquit (Lib. III Inst., cap. 10 et lib. de Ira Dei, cap. 7), praeter religionem, quae videntur propria esse homini, cum animantibus caeteris aut communia, aut certe plane similia apparent. Si proprius etenim homini sermo dicitur, muta etiam animalia vocibus sese invicem cognoscunt, interioremque patefaciunt habitum. Quaedam igitur in illis est sermonis similitudo. Si homini laetitia elato peculiaris videatur risus, in animalium auribus, oculis, rictu, serenaque fronte signa laetitiae deprehenduntur. Si nihil hominis magis proprium sit, quam ratio, et futuri providentia; in animalibus etiam inest quaedam intelligentiae et [Col. 1021B] cogitationis species, qua in latibulis suis varios exitus pandunt; ut obsessis, et periculo imminente, saluti suae fuga consulant. Formicae vero et apes, uti Lactantius Virgilii versibus probat, aestate colligunt, quae victui suo hyemis tempore necessaria fore praevident.

Missa porro facit plurima in singulis animalium generibus exempla, quae humanae solertiae simillima sunt. Quae enim retulerat, haec prorsus sufficere putavit; ut ex illis hanc eliceret conclusionem: »Quod si horum omnium, quae adscribi homini solent, in mutis quoque deprehenditur similitudo, apparet solam esse religionem, cujus in mutis nec vestigium aliquod, nec ulla suspicio inveniri potest.« (Lib. de Ira Dei, cap. 7.)

At Isaeus suis in Lactantium notis observat illum, [Col. 1021C] cum libris Institutionum conficiendis operam daret, existimasse hominem a brutis sola religione distingui, quia tunc Pythagorae, Platonis, aliorumque quorumdam sequebatur opinionem, qui brutis inesse rationem arbitrabantur. Verum postea cum librum de Ira Dei edidit, ab hoc errore tunc eum resipuisse existimat. Et re quidem vera in prioribus libris ita locutus est: »Equidem sic arbitror universis animantibus esse datam rationem, sed mutis tantummodo ad vitam tuendam, homini autem ad propagandam. Et quia in homine ipsa ratio perfecta est, sapientia nominatur, quae in hoc eximium facit hominem, quod soli datum est intelligere divina.« (Lib. II Inst., cap. 10.) In libro autem de Ira Dei, videtur mutis animantibus solam eorum omnium, quae rationis et solertiae humanae [Col. 1021D] sunt, tribuere similitudinem.

Verumtamen veremur, ne Isaeo plane penitusque explorata non fuerit auctoris nostri sententia. Nam in libro secundo et septimo Institutionum, a nobis paulo ante citato, aperte declarat hominem a mutis animantibus sola religione vel ea potissimum discrepare; quia homo perfectae rationis compos illam habere potest, minime vero bruta animantia, quae imperfecta tantum ratione potiri possunt. Non alia itaque videtur fuisse mens ejus et opinio, nisi in brutis esse rationem aliquam imperfectam, aut potius rationis tantum similitudinem et speciem, quae illis ad vitam dumtaxat tuendam data est. Itaque cum religio sola sit, cujus nullum plane, ne minimum [Col. 1022A] quidem in brutis sit vestigium, inde Lactantius intulit eam esse, qua homo clarius et evidentius ab illis distinguitur. Quoquo autem modo res se habeat, si ille erravit, erroremque correxit, laudari certe debet ingenui veracisque hominis modestia, ac sincerus tuendae veritatis amor, summumque studium.

Hominibus porro cum sic ingenita fuerit religio, et illius, sicuti sapientiae, naturaliter cupidi, atque, ut ait Lactantius (Lib. III Inst., cap. 10), appetentes sint, quid mirum si inde concludat ab iis, qui eam tollunt, hominem suo proprio singularique bono orbari. »Qui ergo philosophi,« inquit, »volunt animos omni metu liberare, tollunt etiam religionem, et orbant hominem suo proprio ac singulari bono.« (Ibid., cap. 10.) Epicurum autem his verbis perstrinxit, [Col. 1022B] de quo alibi dixit: Dissolvitur omnis religio, si credamus Epicuro dicenti (Lib. II, v. 56 et seq.).

Omnis enim per se divum natura necesse est
Immortali aevo summa cum pace fruatur,
Semota a nostris rebus, etc.
Vides sane ibi ab illo Epicuri nomine citari Lucretii carmina. Monitos etenim alibi nos fecerat (Lact., lib. de Opific., cap. 6), Epicuri esse omnia, quae delirat Lucretius. Impium vero hunc errorem eidem nominatim Epicuro Tullius adscripsit. Praeterea hic ipse orator ethnicus (Cicer., lib. II de Natur. deor.) cuidam ejusdem Epicuri discipulo objicienti: »At etiam de sanctitate, de pietate libros scripsit Epicurus,« respondet: »At quomodo in his loquitur? Coruncanum, aut Scaevolam, pontifices maximos, te audire [Col. 1022C] dicas, non eum, qui sustulerit omnem funditus religionem; nec manibus, ut Xerxes, sed rationibus deorum templa et aras everterit. Quid est enim, cur deos ab hominibus colendos dicas, cum dii non modo homines non colant, sed omnino nihil curent, nihil agant?« Quod paulo post aliis verbis repetit, ac postea addidit hoc Epicuri de sanctitate libro, quem invidiae detestandae gratia composuerat, nos ludi »ab homine non tam faceto, quam ad scribendi licentiam libero,« et qui »re tollit, oratione relinquit deos.« Et hoc quidem ab illo jam antea dictum fuerat.

Lactantius vero, qui hunc absurdissimum errorem, ab aliis omnibus explosum, acrius adhuc insectatur, et radicitus evellit, ex hactenus disputatis duplicem elicit conclusionem; primo, non metus causa esse [Col. 1022D] institutam religionem; utpote quae hominum animis naturaliter insila est, ac Deus voluit eorum naturam illius esse cupidam et appetentem: secundo, serviendum eidem religioni, quam totius humani generis consensu constat esse suscipiendam. Verum quia plures religiones in mundum invaserant, videndum est quam Lactantius existimet esse veram, quamque ab omnibus deligi et suscipi necesse est.



CAPUT SECUNDUM.

Expenduntur argumenta, quibus Lactantius solam religionem christianam veram esse demonstrat.



ARTICULUS PRIMUS.

Examinantur Lactantii argumenta quibus christianam religionem ver am esse demonstrat ex sacrorum nostrorum [Col. 1023A] vatum oraculis, quibus praedixerunt fore ut Christus, Dei Filius, homo fieret, et ex virgine nasceretur.

Cum omnes omnino homines tanta, sicuti dictum est, necessitate religionem suscipere et amplecti teneantur; constat profecto ab eis nullam aliam esse suscipiendam, nisi quae vera sit, et Deum summum vero et debito cultu honoret ac veneretur. Atqui Lactantius hanc solam christianam esse religionem variis, iisque invictissimis, rationum momentis demonstrat (Lact., lib. IV Inst., cap. 23, 24, 25). Primum autem inde petit, quod Christus a Deo Patre legatus et nuntius missus est; ut justitiam, quae nulla amplius erat in terris, restitueret, ac vero pioque Dei cultu per omnem terram verbis et exemplis disseminato, novum aedificaret templum, seu veram [Col. 1023B] religionem fundaret, doceret, et stabiliret. Ut autem eam institueret ac docendi munere fungeretur, voluit Deus illum in terram, sicuti decreverat, descendere, et humana carne indui.

Sed quoniam ab ethnicis, aliisque negari poterat illum revera a Deo fuisse missum, et veram sancivisse religionem, id Lactantius luculentissime probat (Ibid., lib. IV, cap. 10) sacrorum auctoritate vatum, qui jam a pluribus, antequam natus fuisset, saeculis praedixerant fore ut ille aliquando Filius Dei humanum corpus ex virgine acciperet, ex Davidis familia nasceretur, miracula faceret, per totam terram promulgaret veri Dei cultum, affixus cruci moreretur, ac demum tertia die a morte rediret ad vitam. Non potuerunt autem haec omnia a sacris illis vatibus eodem, quo [Col. 1023C] acta sunt, modo sic praenuntiari, nisi divino Spiritu afflati fuerint. At nemo sanae mentis homo inficias umquam ire poterit his divinis oraculis, quae effectum suum sortita sunt, certo et evidenter demonstrari et Christum a Deo revera fuisse missum, et fundatae ab illo christianae religionis veritatem.

Quapropter Lactantius primo quidem ostendit hos prophetas multa ante saecula vaticinatos esse Christum Filium Dei ex virgine nasciturum. Dicendi vero initium ab hisce sumpsit Salomonis verbis (Ibid., lib. IV, cap. 12): Salomon sic ait (ms. codex regius antiquissimus, et editio Betuleii: Salomon in ode undevicesima ita dicit: alter ms. codex regius, priore paulo recentior, et alii nonnulli; »Salomon in psalmo [Col. 1023D] undevicesimo ita dicit): Infirmatus est uterus virginis, et accepit foetum, et gravata est in multa miseratione mater et virgo.« Sed plures jam annotarunt hunc locum in sacris nostris Bibliis non reperiri. Suspicatur autem Betuleius illud esse unum ex quinque millibus carminibus, quae auctor libri tertii Regum ab eodem Salomone edita fuisse sic testificatur: Et fuerunt carmina ejus quinque et mille (Lib. III Reg., cap. IV, v. 32).

Gallaeus vero putat Lactantium citasse verba, quae ab aliis audita, ipse non legerat, sed nugas ille vendit pro conjecturis. Quo enim argumento id probare contendat, audias velim. Patres, inquit, saepe loca citant, quae frustra in sacrorum Bibliorum libris quaesieris. [Col. 1024A] Numquid ergo non lecta, sed ab aliis tantum audita Lactantius retulit? Quis umquam ita argumentatus est?

At Isaeus hunc locum adducit in falsi suspicionem. Non arbitratur enim in ullo canonicorum Scripturae librorum haec fuisse scripta; quandoquidem beata Virgo nullum ex Christi Domini conceptu et partu dolorem sensit. Verum vox infirmatus, videtur ibi in bonam partem a Lactantio accipi, non vero in hanc malam, qua significare voluerit debilitatum fuisse Virginis uterum, ita ut aliquo affecta fuerit dolore. Nam his verbis Salomon, sive quivis eorum scriptor, declarat eam divino Spiritu, sine ullo viri attactu concepisse, et in multa miseratione matrem factam, et permansisse virginem. Nonne autem tanto tamque [Col. 1024B] inaudito miraculo solitus mulierum parientium dolor exclusus est? Sed quamvis illud bono sensu explicari posset, non deerunt tamen qui haec verba a Lactantio non ex genuino Salomonis libro, sed alio quodam apocrypho desumpta fuisse opinentur. Qui enim, inquient, fieri potuit ut tam clara et evidens illibatae virginitatis Mariae vaticinatio ab Irenaeo, Epiphanio, Hieronymo, et aliis praetermissa fuerit, qui totis ingenii viribus virginitatem illius adversus haereticos, eam negantes, propugnandam susceperunt?

Omnibus itaque notiora sunt haec, quae Lactantius adhuc citat (Lactant., lib. II Inst. cap. 12) Isaiae verba: Ecce Virgo accipiet in uterum (plures mss. in utero) et pariet filium, et vocabitis nomen ejus Hemanuel (Isaiae, cap. VII, 14). Ita etiam Cyprianus [Col. 1024C] (Cyprian., lib. I adv. Judaeos, § 9, et Epist. 9). Quanto autem clarius, uti ait auctor noster, tanto certius esse debet hoc prophetae de Christo ex virgine nascituro testimonium. Nam illud christiani a Judaeis, et suis, et Christi Domini infensissimis hostibus acceperant. Ab iis ergo quantumlibet obstinatis, et a caeteris omnibus hoc Isaiae, sicut et alia omnia sacrorum prophetarum nostrorum testimonia, debebant utique, sicut infra ostendemus, pro veris ac plane divinis agnosci et recipi.

Neque objici poterat Christum non Emmanuelis, sed Jesus nomine vocatum. Emmanuel enim ab Isaia dictus est, ut hoc vocabulo Deum aliquando nobiscum futurum significaret. Atqui Christus ex virgine natus, nobiscum revera Deus fuit. Videtur autem [Col. 1024D] Lactantius haec delibasse ex Tertulliano qui adversus Judaeos eodem Isaiae oraculo dimicat (Tertull., lib. adv. Judae., caput 9), et frivolam illorum responsionem sic refellit: »Itaque dicunt Judaei: Provocemus istam praedicationem Isaiae, et faciamus comparationem, an Christo, qui jam venit, competat illi primo nomen, quod Isaias praedicavit . . . Equidem Isaias praedicat eum Emmanuelem vocari oportere . . . Porro, inquiunt, iste, qui venit, neque sub ejusmodi nomine est editus . . . At nos e contrario admonendos eos existimavimus, uti cohaerentia quoque hujus capituli recognoscant. Subjuncta est enim et interpretatio Emmanuel, nobiscum Deus, uti non solum sonum nominis spectes, sed et sensum. Sonus enim [Col. 1025A] Hebraicus, quod est Emmanuel, suae gentis est.Sensus autem ejus, quod est Deus nobiscum, ex interpretatione communi est. Quaero ergo an ista vox Nobiscum Deus, quod est Emmanuel, exinde quo Christus illuxit, agitetur in Christo? Et puto, ex toto non negabis. Nam qui ex judaismo credunt Christo, ex quo in eum credunt, Emmanuel cum volent dicere, nobiscum Deum esse significant. Atque ita constat jam venisse illum, qui praedicabatur Emmanuel; quia quod significat Emmanuel, venit, id est, nobiscum Deus.« Locum hunc, etsi paulo longiorem, totum transcripsimus, quia inde clariora fiunt, quae Lactantius noster brevius retulit. Plura adhuc Tertullianus ibidem adjecit, quae quidem cum ad rem nostram non faciant, quamvis lectu dignissima, omittimus. [Col. 1025B] At alio adhuc in libro (Idem, lib. III adv. Marc, cap. 12 et 13) eadem repetit, eosdemque castigat Judaeos, qui hisce Isaiae verbis non virginem, sed juvenculam concepturam significari perperam, nec sine mendacio praedicabant. Sed in priore Apparatus nostri tomo, ubi de Justini et Irenaei scriptis, hanc praeposteram explicationem confutavimus. Videsis adhuc Eusebium (Euseb. lib. II Dem. Evang. § 39, et lib. III, § 2, lib. VII, § 3), Hieronymum, Huetium (Huet. Demonstr. Evang. propos. 9, cap. 9), et alios sacrae Scripturae interpretes.

Tum deinde Lactantius ostendit praenuntiatum rursus fuisse futurum Christi adventum hoc Psalmistae oraculo: Veritas de terra orta est (Psalm. LXXXIV, 12). Quod quidem hac ratione comprobat: [Col. 1025C] »Quia Deus in quo veritas est, terrenum corpus accepit, ut terrenis viam salutis aperiret.« Irenaeus vero (Iren. lib. III adv. haeres. cap. 5) his ipsismet verbis non modo Christi ex virgine ortum, sed illius etiam a morte ad vitam reditum annuntiari arbitratus est: »David,« inquit, »eam, quae est ex virgine, generationem ejus, et eam quae estex mortuis resurrectionem prophetans ait: Veritas de terra orta est.« At Hieronymus in quarto suorum in Isaiam commentariorum libro eadem Psalmistae verba de humano Christi ortu sic interpretatur (Hieronym. in Isai. cap. XI, 1, et. seqq.): Ipse factus est nobis a Deo sapientia, et justitia, et sanctificatio, et redemptio, qui in Evangelio loquitur. Ego sum lux, vita, et veritas; et de quo in psalmis dicitur: Veritas de terra [Col. 1025D] orta est, et justitia de coelo prospexit. Rursum vero postea (Ibid. in cap. XLV Isaiae, 1): »Nubes pluant mundo justum, sive justitiam, terraque aperiatur, et germinet Salvatorem, de quo in psalmis canitur: Veritas de terra orta est, et justitia de coelo prospexit; sive juxta LXX: Terra misericordiam et justitiam pariter germinavit; ut et peccatores misericordiam, et justi praemia consequantur.« Plura qui voluerit, adeat sacrae Scripturae interpretes, et ab eis discet veritatem a psalmographo annuntiatam esse Christum, qui dixit: Ego sum via, et veritas, et vita (Joan. Evang. cap. XIV, 6).

Redit autem Lactantius ad Isaiam, et ab illo adhuc alibi praedictum Christi adventum his probat illius [Col. 1026A] verbis: Ipsi autem non crediderunt . . . . . Et ipse expugnavit, et recordatus est dierum saeculi, qui suscitavit de terra pastorem (Isai. cap. LXIII, 10, 11). Apud LXXII seniores legitur: Ipse pugnavit contra eos, et recordatus est dierum antiquorum, qui eduxit a mari, , pastorem ovium. Ab utraque illa interpretatione discrepant haec ultima Vulgatae verba. Recordatus dierum saeculi Moysi et populi sui. Ubi est, qui eduxit eos de mari cum pastoribus suis? At Lactantius, qui in sacro suo codice legerat pastor, hunc esse ait, de quo antea idem ipse Isaias dixerat: Exsultent coeli desuper, et nubes induant justitiam, aperiatur terra, et pullulet Salvatorem. Ego enim Dominus Deus creavi eum (Ibid cap. XLV, 8). Septuaginta autem duo Interpretes: Laetetur [Col. 1026B] coelum desuper, et nubes spargant justitiam: germinet terra, et proferat misericordiam, et justitiam germinet simul. Ego sum Dominus qui creavi. Jam vero Hieronymum paulo ante audivimus haec ex eadem versione citantem. In Vulgata autem: Rorate coeli desuper, et nubes pluant Justum; aperiatur terra et germinet Salvatorem, et justitia oriatur simul. Ego Dominus creavi eum. Varias porro horum sacri prophetae verborum interpretationes retulimus, ut facilius quisque intelligat quam Lactantius noster secutus sit. Omnes autem passim antiqui Ecclesiae Patres, et sacrae Scripturae interpretes, illa Isaiae verba de Christo homine facto, quemadmodum Lactantius noster, intelligenda esse existimant. Ab his itaque qui tanto numero, quanto consensu obviam nobis veniunt, [Col. 1026C] hic appellandis, operae prorsus inutilis esse duximus.

Eodem quoque consensu docent praemonstratum adhuc fuisse humanum Christi ortum his, quae Lactantius deinde citavit (Ibid., lib. IV, cap. 12), ejusdem Isaiae verbis: Ecce natus est nobis puer, et datus est nobis filius, cujus imperium super humeros ejus, et vocatum est nomen ejus magni consilii nuntius (Isai. cap. IX, 6). Magis autem ibi adhaeret LXXII interpretationi. Ita etiam Cyprianus (Cyprian. lib. II, adv. Jud. § 21), nisi quod in fine scripsit, magnae cogitationis nuntius. In notis tamen observatur uno in codice legi, magni consilii nuntius. Inde vero Lactantius sic argumentatur: »Idcirco missus est a Deo Patre, ut universis gentibus, quae sub coelo sunt, singularis [Col. 1026D] et veri Dei sanctum mysterium revelaret, ablatum perfido populo, qui adversus Deum saepe deliquit.« Tertullianus autem inde adversus Judaeos hunc in modum disputat: »Quid novum si non de Filio Dei dicit? . . . Quid omnino regum insigne potestatis suae humero praefert, et non aut capite diadema, aut in manu sceptrum, aut aliquam propriae vestis notam. Sed solus novus rex saeculorum, Christus Jesus, novae gloriae et potestatem et sublimitatem in humero extulit, crucem scilicet.« (Tertull. lib. adv. Jud. cap. 11; et lib. de Carne Christi, cap. 14). Quod quidem ille ad confutandum Marcionem alibi iisdem verbis repetit. Alio insuper in libro (lib. III adv. Marcion., cap. 19) non solum Judaeos, sed haereticos etiam [Col. 1027A] qui Christum aut verum Deum, aut verum hominem esse negabant posterioribus Isaiae verbis sic refellit: »Dictus est quidem magni consilii Angelus, id est, nuntius, officii non naturae vocabulo. Magnum enim cogitatum Patris super hominis scilicet restitutione annuntiaturus saeculo erat. Non ideo tamen sic Angelus intelligendus, ut aliqui Gabriel, aut Michael. Nam et filius a Domino vineae mittitur ad cultores, sicut et famuli, de fructibus petitum. Sed non propterea unus ex famulis deputabitur filius, quia famulorum successit officio.« (Idem, lib. de Carne Christ., cap. 14.) Denique disputationem suam his absolvit verbis: »Quid ultra?« Adhuc Isaiam exclamantem audi: »Non Angelus, neque legatus, sed ipse Dominus salvos eos fecit.« Eodem modo haec et superiora [Col. 1027B] Isaiae verba interpretati sunt Hieronymus et Eusebius (Hieronym. in comm. cit. Isa. loc.; Euseb. lib. VII Demonstr. Evang., cap. 3), quem plura, et notatu certe digna, enarrantem te legisse non poenitebit.

Prosequitur Lactantius (Lactant. lib. IV, cap. 12), adhucque ostendit a Daniele non modo primum, sed secundum etiam Christi in mundi fine adventum praenuntiari. De utroque enim haec, inquit, vaticinatus fuerat: Videbam in visu noctis, et ecce in nubibus coeli, ut filius hominis veniens, et usque ad vetustum dierum pervenit. Et qui adsistebant, obtulerunt eum, et datum est ei regnum, et honor, et imperium, et omnes populi, tribus, linguae servient ei, et potestas ejus aeterna, quae numquam transibit, et regnum ejus, quod [Col. 1027C] non corrumpetur (Daniel. cap. VII, 13). Judaeos autem inde auctor noster redarguit, qui Christum, quia ex homine natus est, verum Messiam negabant. Duos enim ejus adventus paucis his verbis propheta aperte praesignavit. Et primum quidem, cum ait: ut filius hominis veniens. Hoc siquidem loquendi modo significabat fore, ut suscepta hominis forma, et conditione mortali, homines justitiam ac veritatem doceret. Subsequentibus autem ejusdem Danielis verbis secundum Christi adventum praenuntiari auctor noster demonstrat; nisi quod illa: Datum est ei regnum, et quae sequuntur, possint de utroque ejusdem Christi adventu intelligi.

Tertullianus tamen hoc eodem sacri vatis testimonio (Tertull. lib. adv. Jud., cap. 14, et lib. III, adv. [Col. 1027D] Marc., cap. 7), quod non sine pluribus diversis lectionibus retulit, contra Judaeos et Marcionem probat posteriorem dumtaxat designari futurum Christi adventum, priorem vero alia Isaiae vaticinatione. Tertullianum autem sequitur Cyprianus (Cyprian. lib. advers. Judaeos, § 26), qui eadem Danielis verba, nec sine diversis adhuc ab utroque lectionibus, descripsit. At Hieronymus (Hieronym. in cit. Danielis loc.) haec ad priorem Christi adventum magis referre videtur. Addit porro Lactantius (Lactant. lib. IV, cap. 22) iisdem quoque prophetae verbis significari fore, ut Christus a mortuis excitatus, postea in coelum ascenderet.

Rursum vero ille diserte asseverat Hieremiam [Col. 1028A] praedixisse fore ut Christus homo fieret, ubi hoc fudit oraculum: Et homo est, et quis cognoscet eum? Sed observant notarum in auctoris nostri opera editores haec verba neque in Hieremiae, neque in Baruchi prophetia inveniri. At ea haud dubie in Vulgata interpretatione quaesierunt, ubi aliter leguntur; non autem apud LXXII interpretes, qui illa eodem, atque auctor noster, modo graece, sicuti postea Epiphanius, retulerunt (Epiph. Haeres. 54, § 4). Quid vero, quod illud idem prophetae testimonium latinis totidem verbis a Tertulliano variis suis in libris (Tert. lib. adv. Jud. cap. ult.; lib. de Carn. Christi, cap. 15; lib. III adv. Marcion., cap. 7), et a Cypriano (Cyp. lib. advers. Judaeos, § 10), Ambrosio (Ambros. lib. de Inst. Virg., cap. 16), aliisque transcriptum est. Verum [Col. 1028B] praetermittenda non sunt, quae Hieronymus in hunc Hieremiae locum animadvertit. »Verbum Hebraicum Enos quatuor litteris scribitur, aleph, et nun, et vau, et sin. Si igitur legatur Enos, homo dicitur, si anus, inscrutabile, sive desperabile, eo quod nullus hominum valeat cor hominis invenire. Symmachus vero hunc locum ita interpretatus est: Inscrutabile cor omnium: vir autem quis est, qui inveniat illud? Solent quidam nostri bono quidem voto, sed non secundum scientiam, uti hoc loco contra Judaeos, quod homo sit dominus atque salvator secundum dispensationem carnis assumptae, nullusque possit nativitatis ejus scire mysterium . . . Melius autem est, ut simpliciter accipiamus quod nullus cogitationum secreta cognoscat, nisi solus Deus.« Tota porro ex hac disputatione [Col. 1028C] colligit Christum esse Deum, quippe qui secretas hominum, teste Evangelista, cognoverit cogitationes. Antiquissimi vero Ecclesiae Patres septuaginta duorum, qui et ipsi Judaei erant, interpretationem secuti, haec de Christo pariter intelligenda esse censuerunt.

Quid plura? Christum, ait Lactantius (Lactant. lib. VI, cap. 13), hominem futurum his Isaias adhuc praedixit verbis: Et mittet eis Deus hominem, et salvabit eos, et judicans sanabit eos (Isaiae, cap. XIX, 20). Sed quidam notarum in hunc Lactantii locum scriptores rursus nos admonent haec etiam verba ab Isaiae libro abesse. Quid ergo? Nonne potuerunt in Vulgata Scripturae sacrae editione, et Hieronymi commentariis haec sicut et nos legere: »Et [Col. 1028D] mittet eis salvatorem et propugnatorem, qui liberet eos.« (Hieronym. in cit. Isai. loc.) Nonne idem his atque transcriptis ab Lactantio verbis significatur? Numquid aliquid expressius desiderabant? Ab eis igitur adeunda erat LXXII interpretatio, et in ea legissent: , . Et mittet eis hominem, qui salvabit eos: judicans salvabit eos. Vides sane quae hominum quorumdam heterodoxorum, qui editionibus operum Lactantii praefecti erant, diligentia fuerit. Caeterum Hieronymus (Hieronym. Comment. in cit. Isai. loc.), aliique antiqui Ecclesiae Patres hunc locum de Christo intelligendum esse palam profitentur.

Omnibus his prophetarum nostrorum vaticinationibus [Col. 1029A] Lactantius (Lactant., ibid.) subjunxit celeberrimum Balaami oraculum, quod Moysis, illud scilicet narrantis, nomine hunc citat in modum: Sed et Moyses in Numeris ita loquitur: Orietur stella ex Jacob, et exsurget homo ex Israel (Numer. cap. XXIV, 17). Vulgata: et consurget virga de Israel. Cyprianus vero totidem ac Lactantius noster verbis illud exhibet (Cyprian. lib. I adv. Judaeos, § 10.) Irenaeus autem (Irenae. lib. III adv. haeres. cap. 19): Orietur stella ex Jacob, et orietur dux ex Israel. Atque ita etiam Justinus Martyr graece (Justin. dial. cum Tryph.), atque eodem quoque Moysis nomine: , . Orietur stella ex Jacob, et dux ex Israel. Eusebius vero (Euseb., lib. IX Demonstr. Evang. § 2) similiter, nisi quod addidit verbum , [Col. 1029B] et surget, ubi ille plura de hoc et aliis cum ejusdem Isaiae tum aliorum prophetarum de humana natura, a Christo assumenda, oraculis scite disputat: quem sicut et plurimos alios graece latinaeque Ecclesiae Patres, quos singillatim appellare longius foret, si adire volueris, operam profecto non perdes. Interim Auctorem nostrum sequamur, alia prophetarum de Christo oracula enarrantem.



ARTICULUS II.

Quibus sacrorum prophetarum oraculis Lactantius praedictum fuisse demonstret fore, ut Christus ex Davidis familia nasceretur, et utrum recte dixerit urbem Hierosolymam suum a Salomone accepisse nomen.

[Col. 1029C] Prosequitur Lactantius (Lactant. lib. IV, cap. 13), et plura profert sacrorum vatum nostrorum oracula, quibus Christum non humanam tantummodo naturam assumpturum, sed etiam ex Davidis familia generandum, diserte praedixerunt. Primum autem id ostendit hac duplici Isaiae vaticinatione: Et erit in illa die radix Jesse, et qui exsurget principari in nationes, in eum gentes sperabunt, et erit requies ejus in honore (Isaiae cap. X, 11). Et alio loco: Exiet virga de radice Jesse, et flos de radice ejus ascendet, et requiescet super eum spiritus Dei, spiritus sapientiae et intellectus, spiritus consilii et fortitudinis, spiritus scientiae et pietatis, et implebit eum spiritus timoris Domini (Isaiae cap. X, 11). Vides sane quomodo auctor noster utrumque illum locum inverso paululum [Col. 1029D] prophetae ordine citaverit. Priorem vero Cyprianus (Cyprian., lib. I adv. Judaeos § 12) nobis sic exhibet. »Et erit in die illa radix Jesse, qui surget imperare omnibus gentibus: in illum gentes sperabunt, et erit requies ejus honor.« Ita etiam LXXII. At Vulgata paulo aliter: In die illa radix Jesse, qui stat in signum populorum, ipsum gentes deprecabuntur, et erit sepulcrum ejus gloriosum. Citatur etiam ab Paulo Apostolo (Ad Roman. cap. XV, 12), sed magis juxta LXXII interpretationem; atque his verbis praenuntiatum esse docet fore, ut Christus ex Davidis stirpe nasceretur, et gentibus omnibus ad se vocatis imperaret.

Secundus autem locus in utraque et LXXII seniorum, [Col. 1030A] et Vulgata versione, fere eodem modo descriptus est. Totidem vero ac Lactantius verbis, eumdemque in finem Cyprianus illum protulerat (Cyprian. lib. II, adv. Judaeos § 11). At ante utrumque Tertullianus (Tertull. lib. adv. Jud. cap. 9) hinc contra Judaeos sic disputat: »Et quoniam ex semine David genus trahere deberet virgo, ex qua nasci oportuit Christum, ut supra memoravimus, evidenter Isaias propheta in sequentibus dicit: Et nascetur, inquit, virga de radice Jesse, quod est Maria, et flos de radice ejus ascendet . . . . . . Neque enim ulli hominum universitas spiritualium documentorum competebat, nisi in Christum, flori quidem ob gratiam adaequatum, ex stirpe autem Jesse deputatum, per Mariam scilicet inde censendum. Fuit enim de patria Bethleem, [Col. 1030B] et de domo David, sicut apud Romanos in censu descripta est Maria, ex qua nascitur Christus.« Inde etiam contra haereticos, male de Christo sentientes, argumentatur, eorumque errores alibi, nec quidem semel refellit. Similiter Eusebius (Euseb. lib. II Demonstr. Evang. § 19; lib. III, § 1; lib. 7, § 3) utroque illo Isaiae testimonio probat significari Christum ex radice Jesse, et Davidis semine nasciturum. Quia vero longior est illius disputatio, quam ut tota hic transcribatur, librorum ejus locos indicabimus, ut unicuique illos adire liceat. Nec minus longum foret alios appellare recentiores, quibus idcirco praetermissis, te ad Hieronymum (Hieronym. Comment. cit. Isai. loc.) et Eusebium (Euseb., lib. VI Demonstr. Evang. cap. 33) praeclare de hoc argumento disserentes [Col. 1030C] mittemus.

Porro autem Lactantius (Lact., ibid.) ut gentiles suo gladio jugularet, memoratum ab Isaia florem eum esse dicit, quem Sibylla (Lib. VI Oracul., v. 8), cujus auctoritatem elevare non poterant, his verbis designavit; , quae in vetusto librorum Lactantii nostri codice regio sic latine reddita sunt: Florescet autem flos purus, et in editis Sibyllinis oraculis reperiuntur.

Nec ibi adhuc stetit auctor noster (Lact. ibid.), sed idem adhuc demonstrat his Nathanis prophetae verbis, quae ab illo et Cypriano (Cyprian., lib. II adv. Jud. § 11) ita citata legimus: »Item in (duo regii codices antiquissimi, Basilion, Cyprianus In Basileion)« id est, Regnorum, »libro secundo propheta [Col. 1030D] Nathan, missus est ad David volentem Deo templum fabricare: Et fuit verbum Domini ad Nathan dicens: Vade, et dic servo meo David: Haec dicit Dominus omnipotens (hoc verbum a Cypriano omissum fuit) Non tu aedificabis mihi domum ad inhabitandum (Cyprianus vero addidit, erit) cum impleti fuerint dies tui, et dormieris cum patribus tuis, suscitabo semen tuum post te (Cyprianus his adjecit, qui erit de utero tuo) et parabo semen (Cyprianus, regnum) ejus. Hic aedificabit mihi domum in nomine meo, et erigam thronum ejus usque in saeculum: et ego ero ei in patrem, et ipse erit mihi in filium, et fidem consequetur domus ejus, et regnum ejus usque in saeculum,« at insuper Cyprianus subjungit, in [Col. 1031A] conspectu meo. Prius vero ille eumdem locum, alium tamen in finem citaverat. Haec autem verba leguntur in secundo, uti dictum est, Regum (Lib. II Reg. cap. VII, 4, 5, 12, 13, 14, 16), sive Samuelis libro: sed plura, quae ibi in sacro textu interponuntur, ab utroque Cypriano et Lactantio praetermissa sunt.

Variis porro rationibus ab eodem Lactantio confutantur Judaei, qui haec non de Christo, sed de Salomone intelligi volebant. Propheta enimvero de eo, inquit, loquebatur, qui non antea nasci debebat, quam David cum patribus requievisset. Atque antea natus erat Salomon. Deinde hoc prophetae oraculo ille expresse designatur, cujus perpetuum foret imperium. Non ergo is est Salomon, qui quadraginta tantum annis regnavit. Denique destructum est templum [Col. 1031B] ab Salomone aedificatum. Non illud igitur Salomonis, filii David, sed Christi filii Dei templum denotabatur, quod nihil aliud est, quam fundata ab eo Ecclesia, quae non in parietibus, sed corde fidelium hominum in perpetuum permanebit.

Simili prorsus ratione Tertullianus (Tertull. lib. III adv. Marcion. cap. 20) contra Marcionem prius pugnaverat. »Nathan propheta in secundo Basiliarum (haec ipsa sunt illius verba) professionem ad David facit semini ejus: Quod erit, inquit, ex ventre ipsius. Hoc si in Salomonem simpliciter edisseres, risum mihi incuties. Videbitur enim David peperisse Salomonem. An et hic Christus significatur, ex eo ventre semen David, qui esset ex David, id est, Mariae? Quin et aedem Dei magis Christus aedificaturus [Col. 1031C] esset, hominem scilicet sanctum, in quo potiore templo inhabitaret Dei spiritus, et in Dei filium magis Christus habendus esset, quam Salomon filius David. Denique et thronus in aevum, et regnum in aevum, magis Christo competit, quam Salomoni, temporali scilicet regi. Sed et a Christo misericordia Dei non abscessit: Salomoni vero etiam ira Dei accessit post luxuriam et idololatriam. Suscitavit enim illi Sathan hostem Idumaeum. Cum ergo nihil horum competat in Salomonem, sed in Christum, certa erit ratio interpretationum nostrarum, ipso etiam exitu rerum probante, quas in Christum apparet praedicatas.« Tertulliano autem et Lactantio nostro Augustinus concinit (August., lib. XVII de Civit. cap. 8, § 3), et alii quamplurimi.

[Col. 1031D] At Lactantius (Lact. ibid. lib. IV, cap. 13 et cap. 18), inquiet forsitan aliquis, multo longius quam Tertullianus et Augustinus excurrendo, quemdam offendit erroris scopulum. Non enim solum Hierosolymitanum templum a Salomone aedificatum fuisse asseverat, sed civitatem etiam, quam de nomine suo Hierosolyma nuncupavit. Atqui haec urbs longe ante Salomonis aetatem condita cognomen suum acceperat. Nam ut omittamus illius mentionem in libris Josue et Judicum saepius fieri (Josue, cap. X, XI, XII, Judic. cap. I, XIX), Josephus (Joseph. lib. VII, Antiqui. cap. 2, 3) narrat Hierosolymam, , captam fuisse a Davide, ac postea instauratam. Tum deinde haec addidit: »Igitur primus David Jebusaeis [Col. 1032A] inde ejectis, a se civitatem denominavit; nam tempore Abrahami, generis nostri auctoris, Solyma vocabatur.« Alio autem in libro (Idem. lib. VII de bello Judai. cap. 18) narrat quidem eam tempore Abrahami a Melchisedecho aedificatam, sed addit ab illo appeltam Hierosolymam, cum prius nuncuparetur Solyma.

Hieronymus quoque scribit eam a Jebusaeis suum traxisse vocabulum, ac deinde a Davide, qui eos exterminavit, factam fuisse Judaicae provinciae metropolim: »Eo quod locum templi, inquit, emerit, et impensas structurae Salomoni filio dereliquerit. Hanc esse Josephus refert, quae in Genesi scribitur Salem sub rege Melchisedech (Hieronym. loc. Hebrai.).« Ibi autem antiquorum Ecclesiae Patrum opiniones recenset, subditique plures, quos nominatim appellat, tradidisse [Col. 1032B] »Melchisedech hominem fuisse Chananaeum, regem urbis Hierosolymae, quae primum Salem, postea Jebus, ad extremum Jerusalem appellata sit (Hieronym. epist. ad Evangel.).« Sed siluit quibus temporibus mutatum fuerit illius nomen. Deinde tamen Josephum aliosque reprehendit, qui arbitrati sunt Salem esse Jerusalem, hocque nomen ex Graeco et Hebraico compositum. Suidas nihilominus eam a Melchisedecho Hierusalem cognominatam opinatur.

At Eusebius (Euseb. lib. IX Praepar. Evang. cap. 34) haec ab Eupolemo de Hierosolymitano templo, quod Salomon construxit, litteris mandata memorat: , [Col. 1032C] . . »At primum sacra illa aedes Solomonis templum, nominata est. Deinde urbs ipsa Hierusalem corrupto vitiatoque templi nomine appellata, quam Graeci postea Hierosolymam affini geminoque vocabulo nuncuparunt.« Vides profecto non unam de illo, qui primus Hierosolymae cognomen dedit, fuisse omnium sententiam, Lactantioque non defuisse opinionis suae patronum.

Verum si eum erroris in hoc convincas, fateri sane debes ab ipso non omnibus quidem, quae proferre poterat, sed pluribus, iisque certissimis sacrorum prophetarum oraculis satis probari fore, ut Christus ex virgine,.et Davidis familia nasceretur. Nec minus luculenter ille demonstrat praenuntiatum fuisse aeternum ejusdem Christi Domini sacerdotium. [Col. 1032D] Quod quidem jam examinandum est.



ARTICULUS III.

Quibus prophetarum Oraculis Lactantius demonstret praenuntiatum fuisse sempiternum Christi, verae religionis auctoris, sacerdotium.

Satis Lactantio non fuit demonstrasse quam claris et expressis sacrorum prophetarum oraculis praenuntiatus fuerit mirabilis plane Christi ex virgine et Davidis familia ortus. Verum progreditur ulterius, et ostendit non minus luculenter ab illis praedictum fuisse sempiternum ejus sacerdotium. Primum itaque probat (Lactant. lib. IV, cap. 14) illud plane praecantatum fuisse his Psalmographi verbis: Ante Luciferum [Col. 1033A] genui te. Juravit Dominus, et non poenitebit eum; tu es sacerdos in aeternum secundum ordinem Melchisedech (Psalm. CIX, 4 et 5). Tria posteriora tamen haec verba absunt a duobus antiquissimis regiae bibliothecae manuscriptis codicibus. Atqui haec tamen a sacro vate revera de Christo dicta fuisse in sua Apostolus ad Hebraeos epistola diserte asseruit (Epist. ad. Hebr. V, 6).

Quapropter Tertullianus sic disputat: »Quod et in ipso hic accedit: Tu es sacerdos in aeternum. Nec sacerdos autem Ezechias, nec in aevum, etsi fuisset Secundum ordinem, inquit, Melchisedech. Quid Ezechias ad Melchisedech, altissimi sacerdotem, et quidem non circumcisum, qui Abraham circumcisum, jam accepta decimarum oblatione, benedixit? At in [Col. 1033B] Christum conveniet ordo Melchisedech; quoniam quidem Christus, proprius et legitimus Dei antistes, praeputiati sacerdotii pontifex, tum in nationibus constitutus, a quibus magis suscipi habebat, cognituram se quandoque circumcisionem, et Abrahae gentem, cum ultimo venerit, acceptatione et benedictione dignabitur« (Tertull. lib. V adv. Marcion., cap. 9). Sed id adhuc fusius prosequitur Hieronymus (Hieronym. Epist. ad Evangel.) ubi utriusque et psalmistae et Apostoli verba citavit. Ita etiam Eusebius (Euseb.lib. IV Demonstr. Evang. § 15) in sua demonstratione evangelica, sed brevius in psalmorum commentariis. Eadem est Hilarii (Hilar. tract. in Psalm. CXLIX) ac Cypriani mox citandi atque aliorum magno plane consensu interpretatio.

[Col. 1033C] Quamvis autem illud Davidis testimonium, Apostoli auctoritate, ut diximus, firmatum, cuilibet etiam pervicaciori sufficere debeat; Lactantius (Lact. l. IV, c. 14), tamen id adhuc probat scriptis in primo Regum hisce verbis: Et suscitabo mihi sacerdotem fidelem, qui omnia quae sunt in corde meo faciat, et aedificabo ei domum fidelem, et transibit in conspectu meo omnibus diebus (I Reg., I, 2). Cyprianus (Cypr. lib. I Test. adv. Judaeos § 18) quoque scribit illis et superioribus Psalmographi verbis sempiternum Christi sacerdotium praesignificari.

Tertium insuper Lactantius (Lactant. lib. IV, cap. 14) subjungit apertissimum, ut ipse ait, hoc Zachariae testimonium: Et ostendit mihi Dominus Deus Jesus (uterque regius librorum Lactantii codex antiquior, et Cyprianus (Cypr. lib. II Testimon., § 14), Jesum) [Col. 1033D] sacerdotem magnum stantem ante faciem Angeli Domini . . . . Et ecce titio ejectus ab igne, et Jesus erat indutus vestimentis sordidis, et stabat ante faciem Angeli . . . . . Si in viis meis ambulaveris . . . . . Tu judicabis domum meam . . . . . Audi itaque sacerdos magne (Zachar. cap. III, v. 1. et seqq.). Planum itaque Lactantius noster facit eos penitus decipi, qui haec de Jesu Nave, sive Josue, aut de sacerdote Jesu, filio Josedech, dicta esse opinabantur. Neuter enim sordidatus est, neuter, ut titio ab igne ejectus, aliquid perpessus est adversi, neuter in conspectu Dei et angelorum stetit. Denique Zacharias non de rebus praeteritis, et mortuis illis hominibus, sed de aliquo homine futuro loquebatur. At quantum haec neutiquam utrique illi Jesu, tantum certe [Col. 1034A] Jesu Christo prorsus conveniunt. Nam ille veste sordida, id est, carne humana indutus, tormentis et supplicio crucis, tamquam titio, igne extinctus est. Ad haec vero Zacharias de illo loquitur, qui cum in viis Dei ambulaverit, ejusque impleverit voluntatem, et judicium accipiet et imperium sempiternum. Atqui solus Christus, sublato falso deorum cultu, ac stabilita vera religione, implevit Patris sui voluntatem et mandatum, atque idcirco, et sacerdotis perpetui, ait auctor noster, dignitatem et regis summi honorem, et judicis potestatem, et Dei nomen accepit.

Justinus autem Martyr (Just. Dial. cum Tryph.) eadem Zachariae verba adversus Tryphonem urget, palamque facit divinum illum prophetam haec de Christo, non autem de Josue aut alio fuisse praelocutum. [Col. 1034B] Quia vero prolixior est ejus interpretatio, ab illius verbis recitandis abstinentes, ad ejus librum omnibus facile obvium te mittimus. Interim vero audi Tertullianum (Tertullian. lib. advers. Jud. cap. 14), qui quidem citatum Zachariae locum de duplici Christi adventu explicat, pluraque adjecit, quae Lactantii nostri explicationi plane congruunt: »Apud Zachariam, inquit, in persona ipsius, immo et in ipsius nominis sacramento, verus summus sacerdos Patris, Christus Jesus, duplici habitu in duos adventus delineatur. Primos sordidis indutus est, id est, carnis passibilis et mortalis indignitate, cum diabolus adversabatur ei, auctor scilicet Judae traditoris, qui eum etiam post baptismum tentaverat. Dehinc spoliatus pristinas sordes, exornatus podere et mitra, et cidari munda, id [Col. 1034C] est, secundi adventus; quoniam gloriam et honorem adeptus demonstratur. Nec poteritis eum Josedech filium dicere, qui nulla omnino veste sordida, sed semper sacerdotali fuit exornatus, nec umquam sacerdotali munere privatus. Sed Jesus iste, Christus, Dei patris summus sacerdos, qui primo adventu suo humana forma, et passibilis venit in humilitate usque ad passionem, ipse etiam effectus hostia per omnia pro omnibus nobis, qui post resurrectionem suam indutus podere, sacerdos in aeternum Dei Patris nuncupatus est.« Et haec quidem ille pene iisdem, sed paucioribus verbis adversus Marcionem repetit (Idem lib. III advers. Marcion. cap. 7).

Cyprianus vero (Cypr. lib. II, adv. Jud., cap. 13) isthaec de primo Christi adventu, quemadmodum auctor [Col. 1034D] noster, interpretatur. Sed legendus in primis Hieronymus (Hieron. lib. I, Comment. in Zachar. cit. loc.), qui praeclare ostendit haec Zachariae verba a Judaeis de Jesu sacerdote, filio Josedech, perperam ac falso explicari, eaque de Christo Jesu esse intelligenda. Nec minus fuse et luculenter Eusebius haec de eodem Christo dicta fuisse demonstrat (Euseb. lib. IV Demonstr. Evang., § 16).

Verae ergo cum fuerint omnes illae non solum de mirabili prorsus Christi ortu, sed sempiterno quoque ejus sacerdotio praedictiones, suumque sortitae sint effectum; nemo sane negare umquam potest, eas divino spiritu editas, ac Christum reipsa a Deo missum, veramque esse, quam instituit religionem. Sed haec [Col. 1035A] Lactantius aliis de illius morte oraculis mirum in modum confirmat. Ad ea igitur examinanda, jam si lubet, veniamus.



ARTICULUS IV.

De aliis Apollinis Milesii, Sibyllarum et sacrorum prophetarum nostrorum oraculis, quibus impia Judaeorum in Christum conspiratio, varia tormenta ante mortem ei infligenda, mortis ejus genus, solis eo moriente defectus, et ejus ad vitam reditus praenuntiabantur, ac quantum inde christianae religionis veritas stabilita sit.

Transit Lactantius (Lactant. lib. IV. cap. 13) ad alia oracula, quibus mors Christi, ejus circumstantiae, miracula tum edita, illius a morte et ab inferis reditus praedicta fuerant. Palam vero facit haec oracula fusa esse non a sacris tantum nostris prophetis, sed ab aliis etiam vatibus, Apolline Milesio et Sibyllis, quorum [Col. 1035B] summa erat apud ethnicos auctoritas. Tres autem citat de futura Christi mortali vita et morte hos Apollinis Milesii versus:

, , , .
Quorum haec est in 3736 regio librorum Lactantii nostri manuscripto codice latina, sed non de verbo ad verbum interpretatio: »Mortali erat corpore, sapiens signis operum atque monstris, sub judicibus Chaldaeis comprehensus, transfixus, finem amarum complevit« (Oracul. Veter. § 5). Referuntur autem haec carmina in editis veterum oraculorum libris, sed ex Lactantio nostro desumpta. Non infrequens tamen oraculorum Apollinis Milesii apud antiquos scriptores [Col. 1035C] mentio. Nam praeter Herodotum (Herodot. lib. II. § 178), Strabonem (Strab. lib. IV. Geogr.), Melam (Mela, lib. I. cap. 17), Plinium (Plin. V. Natur. Hist. cap. 20), Apuleium (Apul. lib. IV. Metamor.), et alios, testatur Sozomenus (Sozomen. lib. I. hist. Eccles. c. 9) Apollinem Licinio Imperatori de belli eventu interroganti respondisse citatis Homeri carminibus.

Lactantius vero animadvertit Apollinem solita daemonum fraude cecinisse Christi mortale corpus, et portentifica opera, ut ethnici crederent illum non esse Deum, ac magicis artibus et virtutibus edita ab eo miracula. At certe Christum mortalem appellando, non ausus est illius negare divinitatem. Deinde vero quamvis mendacio, ait Lactantius, fallente, celare voluerit facta ab illo divina virtute miracula; veritas [Col. 1035D] tamen ab hoc ipso Apolline extorsit, ut illa ipsa vocaret portentifica, nec tamen ullis magicis artibus, sed Dei, ut infra demonstrabimus, potestate edita esse fateretur. Denique sapientem Christum dicendo, declarat et sapientem esse ejus doctrinam et eos sapientes qui illam sequuntur.

At longe plura auctor noster citavit (Lactant. lib. IV. Inst. cap. 18) Sybillarum carmina (Sybill. Orac. lib. I et lib. VI), quibus cecinerant pleraque Christi ante suam mortem tormenta, eumque plane obmutescentem, sputis foedandum, caedendum alapis ac flagellis, coronandum spinis, potandum aceto et felle, velum templi scindendum, tenebras diei clarissimo obducendas, denique Christum nece mulctandum [Col. 1036A] crudelissima, sed tertia die a morte et inferis ad vitam rediturum. Verum haec omnia, quae graecis Sibyllarum versibus a Lactantio nostro descripta sunt, non aliis latinis aptius referre possumus, quam his Augustini (August. lib. XVIII de Civit. cap. 23), qui ea ex Lactantio nostro decerpsit, et sententiam ejus confirmat verbis: »Inserit Lactantius Operi suo quaedam de Christo vaticinia Sibyllae, quamvis non exprimat cujus. Sed quae ipse singillatim posuit, ego arbitratus sum conjuncta esse ponenda, tamquam unum sit prolixum, quae ille plura commemoravit et brevia. In manus iniquas, inquit, infidelium postea veniet. Dabunt autem Deo alapas manibus incestis, et impurato ore expuent venenatos spiritus. Dabit vero ad verbera simpliciter sanctum dorsum; et colaphos [Col. 1036B] accipiens tacebit, ne quis agnoscat quod verbum, vel unde venit, ut inferis loquatur, et corona spinea coronetur. Ad cibum autem fel, et ad sitim acetum dederunt; inhospitalitatis hanc monstrabunt mensam. Ipsa enim insipiens tuum Deum non intellexisti, ludentem mortalium mentibus, sed et spinis coronasti, et horridum fel miscuisti. Templi vero velum scindetur, et medio die nox erit tenebrosa nimis in tribus horis. Et morte morietur, tribus diebus somno suscepto, et tunc ab inferis regressus ad lucem veniet primus, resurrectionis principio revocatis ostenso. Ista Lactantius carptim per intervalla disputationis suae, sicut ea poscere videbantur, quae probare intenderat, adhibuit testimonia Sibyllina, quae nos nihil interponentes, sed in unam seriem connexa ponentes, [Col. 1036C] solis capitibus, si tamen scriptores deinceps ea servare non negligant, distinguenda curavimus.« Haec autem ille ex eo, quem prae manibus habebat, operum Lactantii codice, haud dubie transcripsit. At citata Sibyllarum oracula latine tantum citavit, quae in plerisque antiquissimis et recentioribus cum manuscriptis tum editis eorumdem Lactantii librorum codicibus graece dumtaxat exhibentur. Quae vero ab Augustino profertur latina Sibyllinorum oraculorum interpretatio eadem est ac illa quam in secundo eorumdem Lactantii librorum antiquissimo regiae bibliothecae codice, uti jam dictum a nobis fuit, e graecorum verborum regione de verbo ad verbum legimus. Graeca porro Sibyllarum oracula, latine reddita invenies in editis illarum libris, sed ab Lactantio nostro [Col. 1036D] et aliis scriptoribus collecta et transcripta, etiamsi nonnulli quaedam in eis non occurrere putaverint.

Verum Lactantius (Lactant. lib. IV, cap. 16) haec recepta ab gentilibus de Christo oracula citasse non contentus, perspicue adhuc ostendit nostros prophetas haec eadem ac plura divini spiritus afflatu de illo fuisse vaticinatos. Nam praeterquam quod ipsemet Christus Judae proditionem, de qua plura Eusebius (Euseb. lib. X, Demonstr. Evang. cap. 2 et 3), et mortem suam praedixerat, certe Psalmographus impiam Judaeorum de illo occidendo conspirationem praesignavit hisce verbis, quibus cecinit beatum esse qui non abierit in concilio impiorum. Martyr vero Justinus (Justin. Apolog. 1) docet haec verba eodem, quo [Col. 1037A] Lactantius, modo esse intelligenda. Tertullianus (Tertull. lib. de Spectac. cap. 3) vero tametsi ea ad vetita gentilium spectacula accommodet; quia tamen varius et multiplex est sacrae Scripturae sensus, fatetur dicta quoque videri de justo illo homine qui in concilio, et in sessu Judaeorum de necando Domino consultantium non communicavit.

Praeterea Lactantius (Lactant. loc. cit.) de illa in Christum conspiratione haec a Salomone in libro Sapientiae ante mille et amplius annos scripta fuisse existimat: Circumveniamus justum, quoniam insuavis est nobis (Sapient. cap. II, 12 et seqq.). Quem ille locum integrum descripsit, quemadmodum et antea Cyprianus (Cypr. lib. II adv. Jud., § 14, p. 40), eumque pariter de Christo, a Juadaeis interficiendo, intelligendum [Col. 1037B] esse non dubitat. Magistrum porro suum hic sequitur Tertullianum (Tertull. lib. III advers. Marcion. cap. XXII) qui hoc quoque sensu verba illa explicanda esse arbitratus est.

Isaias insuper, ut ait Lactantius (Lact. lib. IV, cap. 18), tam certo quam diserte, nec breve ante tempus, annuntiaverat flagella, alapas, sputa, quibus Christus ante mortem caedendus erat, et inquinandus. Citat (Lactant. loc. cit.) autem haec totidem sacri hujus prophetae verba: Non sum contumax, neque contradico; dorsum meum posui ad flagella, et maxillas meas ad palmam: faciem autem meam non averti a foeditate sputorum (Isai. cap. L, 5). Cyprianus vero (Cypr. lib. II, adv. Jud., § 13 et de Bono patient. sub fin.) eadem omnino haec verba descripsit, et de Christo [Col. 1037C] similiter interpretatur. Ita etiam Tertullianus (Tertull. lib. III contr. Marcion. cap. V et de Resur. carn. cap. XX), exceptis tamen posterioribus verbis, quae sic reddidit: Faciem meam vero non averti a sputaminibus; LXXII: A confusione sputorum; Vulgata: Ego autem non contradico, retrorsum non abii, corpus meum dedi percutientibus et genas meas vellentibus: faciem meam non averti ab increpantibus, et conspuentibus in me. Hieronymus (Hieronym. init. lib. XIV in Esai) autem castigat Judaeos qui haec de Isaia intelligi volebant, et ea de Christo dicta fuisse, quemadmodum Justinus Martyr (Justin. Apolog. 1) atque Irenaeus, ostendit (Iren. lib. IV adv. haeres., cap. LXVIII).

Ad haec vero, Lactantius (Lact. lib. IV. cap. XVIII) hoc quoque designatum fuisse docet his Psalmistae [Col. 1037D] verbis: Congregata sunt super me flagella, et ignoraverunt, dissoluti sunt, nec compuncti sunt, tentaverunt me, et deriserunt derisu, et striderunt super me dentibus suis (Psalm. XXXIV, 15 et 16). Quamvis tamen Judaei haec de David explicare, ut ait Eusebius (Euseb. Comment. in hunc psal.), conarentur; de Christo tamen Domino patiente praedicta fuisse et ille, et caeteri interpretes, quos appellare longius foret, summa profecto consensione existimant. Et certe ea tunc completa in eo fuisse sacra Evangelistarum historia apertissime demonstrat.

Summum etiam, pergit Lactantius (Lactant. loc. cit.), ejusdem Christi patientis silentium indicavit Isaias his verbis: Sicut ovis ad immolandum ductus [Col. 1038A] est, et sicut agnus coram tondentibus se sine voce, sic non aperuit os suum (Isai. cap. LIII. 7). Legebat haec Isaiae verba Eunuchus Candacis reginae Aethiopum, cum accessit ad eum Philippus, qui illa de Christo scripta esse tam evidenter demonstravit, ut Eunuchus Christi fidem amplexus fuerit. Quid igitur mirum si omnes nostri scriptores, Justinus martyr, (Just. Dial. cum Tryph.), Irenaeus (Iren., lib. IV. adv. haeret. cap. XLI), Tertullianus (Tertull. lib. adv. Jud. cap. IX et XIII), Cyprianus (Cypr. lib. II. adv. Jud. § 15), Athanasius (Athan. orat. de Incarnat. Verbi), Hieronymus (Hieronym. in cit. Isai. loc.), et alii huic apertissimae interpretationi subscripserint?

Rursum vero sacer psalmista, inquit Lactantius, cecinerat Christum felle potandum et aceto. Dixerat [Col. 1038B] enim: Et dederunt in escam meam fel, et in siti mea potaverunt me aceto. Eadem est Justini Martyris, Irenaei et Ambrosii sententia (Ambros. lib. X. in Lucam, § 124). Judaeos autem id caeca pertinacia negantes, Tertullianus (Tertull. lib. adv. Jud. cap. X et XIII) sic redarguit: »Ut ea quae praedicta sunt a prophetis, per vos ei obventura implerentur, in psalmis ipse spiritus Christi jam canebat . . . . Miserunt in potum meum fel, et in siti mea potaverunt me aceto . . . . Quae quidem omnia ipsa perpessus, non pro actu suo aliquo modo passus est, sed ut Scripturae implerentur de ore prophetarum.« Sed haec fusius Eusebius (Euseb. in hunc psal.) et alii.

Varia deinde eorumdem sacrorum prophetarum testimonia adducit Lactantius noster, quibus praenuntiaverant [Col. 1038C] interficiendum a Judaeis Christum Dominum. Sed caeteris omnibus difficilius est, quod ille ex Esdrae libro sic descripsit: »Et dixit Esdras ad populum: Hoc pascha Salvator noster et refugium nostrum, cogitate, et ascendet in cor vestrum, quoniam habemus humiliare eum in signo, et post haec sperabimus in eum, ne deseratur hic locus in aeternum tempus, dicit Dominus, Deus virtutum. Si non credideritis ei, neque audieritis annuntiationem ejus, eritis derisio in gentibus.« Nam Justinus Martyr (Just. Mart. Dial. cum Tryph.), qui hunc locum integrum graece citavit, observat illum, uti alibi annotavimus, ex textu Esdrae a Judaeis, hoc est, ex eorum, quos legerat, libris fuisse amputatum. At certe nec ille, nec Lactantius noster, tanta fiducia gentilibus et [Col. 1038D] Judaeis eum objecissent, nisi a se perlectum in iis, quos prae manibus habebant, Esdrae libris. Non desunt tamen, qui palam dixerint haec conficta a christianis, sed pia quadam fraude, qua et gentiles et alios ad Christi fidem facilius adducerent. Sed qui sic antiquissimos Patres arguunt, hi non pia forsitan, sed maligna, qua auctoritatem eorum infirment, fraude utuntur. Quid enim, amabo te, Justino et Lactantio illa piâ fraude opus erat? Numquid illud solum erat in omnibus sacrorum prophetarum libris, et tota sacra Scriptura de Christi morte testimonium? Tunc enim illa fraus pia prodesse potuisset. Sed plurima alia illi, quemadmodum Justino martyri, de quo nos alibi, Eusebio (Euseb. in lib. de Demonstrat. Evang.) [Col. 1039A] aliisque obviam passim venerunt, quibus eadem non minus perspicue praenuntiabantur.

Et certe Lactantius noster (Lactant. lib. IV. cap. XVII) non ea quidem omnia retulit, sed ex iis plura selegit, quae non minus profecto, uti exponemus, clara manifestaque sunt. Primum autem his exprimitur Isaiae verbis: In humilitate ejus judicium sublatum est. Nativitatem ejus quis enarrabit? Quoniam auferetur a terra vita ejus, a facinoribus populi mei adductus est ad mortem. Et dabo malos pro sepultura, et divites pro morte ejus, qui facinus non fecit, neque insidias ore locutus est. Propterea ipse consequetur multos, et fortium dividet spolia, propterea quod traditus est ad mortem, et inter facinorosos deputatus est, et ipse peccatum multorum pertulit, et propter facinora illorum traditus est [Col. 1039B] (Isai. cap. LII, 8 et seqq.). Eodem modo et eamdem ob causam haec citantur a Cypriano (Cypr. lib. II. adv. Jud. § 15), si paucas exceperis varias lectiones, atque hanc in primis: Propterea quod tradita est ad mortem anima ejus. Sed plura etiam, quae in sacro Isaiae textu interjiciuntur, verba praetermisit. Tertullianus vero (Tertull. lib. cont. Jud. cap. X et XII) hunc eumdem Isaiae locum, etsi pauciora illius verba transcripserit, eodem sensu de Christo interpretatur, ac Judaeorum pervicaciam retundit. Eadem quoque antea fuerat Irenaei (Iren. lib. IV. adv. haeres. cap. XL) ac postea Hieronymi (Hieronym. in hunc Isai. loc.) et aliorum sententia.

Deinde vero Lactantius (Lactant. ibid.) illud adhuc probat his Davidis verbis: Captabunt in animam justi, [Col. 1039C] et sanguinem innocentem condemnabunt, et factus est mihi Dominus in refugium (Psalm. XCIII. 21 et 22). Nec dubitat Huetius (Huet. Demonstrat. Evang. proposit. 9. cap. CXXVI) et alii quidam, verba haec eodem sensu accipienda. Sed fatendum est haec ab aliis longe pluribus explicari de justis hominibus, quos impii divexare solent.

Magis itaque ad id probandum haec apta sunt quae Lactantius refert (Lactant. ibid.) Hieremiae verba: Domine, significa mihi, et cognoscam. Tunc vidi meditationes eorum. Ego sicut agnus sine macula perductus sum ad victimam. In me cogitaverunt cogitationem dicentes: Venite, mittamus lignum in panem ejus, et eradamus e terra vitam ejus; et nomen ejus non erit in memoria amplius (Hierem. cap. XI. 18 et 19). In [Col. 1039D] duobus antiquissimis codicibus regiis pro sine macula scriptum est sine malitia. Atque ita etiam apud Cyprianum (Cypr. lib. II. adv. Jud. § 15), qui totum hunc locum eodem modo et eodem sensu retulit. Apud LXXII graece legitur , sicut agnus innocens, et purus. Uterque vero Cyprianus et Lactantius non omnino hanc graecam interpretationem sequuntur.

Porro autem auctor noster dixit ligni nomine crucem: et panis, corpus Christi significari. Tertullianus quoque: »De hoc, inquit, crucis signo etiam Deus insinuat per Hieremiam, quod essetis dicturi: Venite, mittamus in panem ejus lignum, et conteramus eum a terra vivorum, et nomen ejus non memorabitur amplius. [Col. 1040A] Utique in corpus ejus lignum missum est. Sic enim Christus revelavit, panem corpus suum appellans, cujus retro corpus in panem prophetes figuravit« (Tertull. lib. adv. Jud. cap. X). Eadem ille alibi repetit (Idem. lib. III. adv. Marcion. cap. XIX). Plures alios hic citare quid opus est? quando quidem Hieronymus (Hieronym. fin. lib. II. Comment. in Hierem.) diserte asseverat hunc fuisse consensum omnium Ecclesiarum, quae sub persona Hieremiae haec a Christo dicta fuisse fatebantur. A nobis autem jam observatum est hunc locum inter eos a Justino martyre recenseri, quos Judaei ex sacris codicibus haud dubie non omnibus, sed visis ab ipso fortasse solo abstulerant.

Prosequitur Lactantius (Lactant. ibid.), docetque [Col. 1040B] illud adhuc de eadem Christi cruce, et ut ipse quidem putat, apertius his Moysis verbis praedicatum: Et erit pendens vita tua ante oculos tuos, et timebis die ac nocte, et non credes vitae tuae (Deuter. XXVIII. 66). Totidem verbis hunc locum descripsit Cyprianus, eodemque modo explicat. Utrique autem praeiverat Tertullianus (Tertull. lib. adv. Jud. cap. XI et XIII), qui memoriae lapsu ea verba ex Exodi pro Deuteronomii libro transcripta fuisse opinatus est. Sed id certe non impedivit quominus plurimi, uti Augustinus (August. lib. XVI. contr. Faust. cap. XXII), Procopius (Procop. in hunc Deuteron. loc.), Leo Magnus (Leo, serm. 8. de passion.), ejus interpretationi subscripserint. Scimus quidem eos erroris ab aliquibus inde argui, quia alii non putant genuinam hanc [Col. 1040C] esse illorum Moysis verborum significationem. At quis nesciat varios unius ejusdemque sacrarum Scripturarum loci esse sensus, alium, ut aiunt, litteralem, et alium, qualis est iste, propheticum?

Ad haec vero Lactantius (Lactant. lib. IV. cap. XVIII) existimat eamdem Christi crucem designari his ejusdem Moysis in Numerorum libro verbis: Non quasi homo Dominus suspenditur, neque quasi filius hominis minus patitur (Numer. cap. XXIII. 19). Nobis quidem non latet hunc locum in vulgatis bibliorum libris aliter exhiberi. Sed non minus compertum nobis est, eum a Cypriano (Cypr. lib. II. adv. Jud. § 20) non solum eodem sensu explicari, sed totidem etiam describi verbis; nisi quod pro verbo Dominus, ab illo Deus scriptum legimus. Quis autem dubitet ab utroque [Col. 1040D] haec verba in suo bibliorum codice lecta fuisse, quemadmodum ab eis descripta sunt?

Majorem fortasse difficultatem ea habent quae Lactantius paulo post subjunxit, funestissimum Hierosolymae excidium in ultionem, ut ipse ait, sanctae crucis a Salomone his verbis praedictum fuisse: Quod si avertimini a me . . . erit Israel in perditionem, et in opprobrium (Mss. improperium . . . ) quia reliquerunt Dominum Deum suum, et persecuti sunt regem suum dilectissimum Deo, et cruciaverunt illum in humilitate magna; propter hoc importavit illis Deus mala haec (Lib. III. Reg. cap. IX, 6 et seqq.). Quamvis enim pleraque ex his videantur ex secundo Regum aut Paralipomenon libro delibata, in neutro tamen hoc [Col. 1041A] libro verba illa, Et persecuti sunt . . . . . in humilitate magna (Lib. Paral. cap. VII. 19. et seqq.); quae sola ad Lactantii propositum faciunt, legere est. Quid vero, quod in utroque illo libro quae habentur verba non Salomonis sunt, sed Dei ad Salomonem? Nonne itaque dicendum erit aut antiquarios textum Lactantii describendo errasse, aut ipsummet Lactantium memoria lapsum, nisi haec ex aliquo bibliorum codice, a nostris diverso, excerpsisse probetur?

At certe etsi Lactantius (Lactant. lib. IV. Inst. cap. XVIII) quaedam retulisset sacris ex bibliis testimonia, quae ipsi tantummodo, minime vero aliis de Christo dicta viderentur; certum nihilominus esse debet ab illo alia afferri, quae de Christo vere praenuntiata fuisse nemo cordatus homo poterit umquam [Col. 1041B] negare. Nam praeter jam memorata, tale procul dubio illud est, quod ipse, Cyprianum secutus, ex Zachariae libro in medium adduxit: »Zacharias,« inquit, »etiam haec tradidit: Et intuebuntur in me, quem (Cyprianus (Cyprian. lib. II, adv. Jud. § 20), in quem) transfixerunt (Zachar. cap. XII. 10). Quis enimvero inficias iverit haec de Christo esse intelligenda, postquam Joannes Evangelista disertissime affirmavit (Joann. cap. XVII. 37), Christo moriente, impletam esse Scripturam, quae dixerat: Videbunt in quem transfixerunt? Divini autem hujus scriptoris testimonium tantae est auctoritatis, ut alios praeterea citare supervacaneum videatur. Si quis tamen Hieronymum (Hieron. in cit. Zach. loc.) adhuc adire voluerit, hunc laboris proculdubio non poenitebit.

[Col. 1041C] Non minori profecto evidentia illud declaratur his, quae Lactantius post haec retulit (Lactant. ibid.), Psalmistae verbis. Effoderunt manus meas et pedes meos, dinumeraverunt omnia ossa mea: ipsi autem contemplati sunt, et viderunt me, diviserunt sibi vestimenta mea, et super vestem meam sortem miserunt. (Psal. XXI. 18 et 19). Ita etiam Cyprianus (Cyprian. lib. II adv. Jud. § 20) eodemque plane sensu verba illa interpretatur. Atqui Psalmographus haec, uti ait Lactantius, non de se, qui nihil simile perpessus est, sed divino spiritu afflatus, de Christo praeloquebatur. Simili quoque modo Tertullianus: »Scriptura in psalmis dicit: Exterminaverunt (prius scripserat, foderunt) manus meas et pedes, dinumeraverunt omnia ossa mea. Ipsi autem contemplati, et viderunt me . . . . [Col. 1041D] Haec David passus non est, ut de se merito dixisse videatur; sed Christus qui crucifixus est« (Tertull. lib. adv. Jud. cap. X et XIII). Quin etiam ille diserte asserit toto illo integro psalmo futuram Christi passionem decantari. Et certe alios bene multos ut praetereamus, Justinus martyr (Just. Mart. Dial. cum Tryph.), et Eusebius (Euseb. Demonstrat. Evangel.) illum totum, et singulos illius versus de iisdem extremis Christi tormentis et morte exponunt. Evangelistae vero Matthaeus (Matth. XXVII. 35) et Joannes (Joan. XIX. 24) docent tunc evenisse, quod in eodem psalmo de vestimentis ejus, sorte dividendis, praenuntiatum fuerat.

Eodem autem ipso tempore, ait Lactantius (Lactant. [Col. 1042A] lib. IV. cap. XIX), quo Christus ultro et sponte animam exhalabat, lux solis defecit, et omnia tenebris per tres horas circumfusa fuerunt. Atqui haec citatus ab illo propheta his verbis praesignificaverat: Et erit in illo die, dicit Dominus, occidet sol meridie, et obtenebrabitur dies lucis, et convertam dies festos vestros in luctum, et cantica vestra in lamentationem (Amos, cap. VIII. 9 et 10). Hanc praedictionem eodem modo protulit Cyprianus (Cypr. lib. II. adv. Jud. § 23), nisi quod ante cantica, addidit, omnia. Paulo tamen aliter Irenaeus: »In die illa, dicit Dominus, occidet sol meridie, et erunt tenebrae super terram in die lucis . . . . . et universa cantica vestra in lamentationem. Eum occasum solis, qui crucifixo eo fuit ab hora sexta, manifeste annuntiaverunt« (Iren. lib. IV. [Col. 1042B] adv. haeres. cap. LXI). Tertullianus (Tertull. lib. adv. Jud. cap. X) quoque hanc vaticinationem adversus Judaeos, quam de Christo accipiendam esse negabant, sic urget. »Nam quod in passione ejus accidit, ut media dies tenebresceret, Amos propheta annuntiat, dicens: »Et erit in die illa, dicit Dominus, occidet sol media die, et tenebrescet super terram dies luminis, et convertam dies vestros in luctum, et omnia cantica vestra in lamentationem.« Quamobrem alio in libro scripsit: »Deliquium utique putaverunt, qui id quoque super Christo praedicatum non sciverunt. Et tamen eum mundi casum relatum in archivis vestris habetis« ( Idem Apolog. cap. XXI). Denique ex jam citato Amosi oraculo contra Marcionem, quemadmodum adversus Judaeos disputat (Idem lib. contr. Marcion.). [Col. 1042C] Hieronymus vero (Hieron. In loc. Amos cit.) illud explicat tum de Judaeorum apud Assyrios et Chaldaeos captivitate, tum de Christo Domino cruci affixo. Sed quid mirum? cum jam a nobis observatum sit plures esse ejusdem sacri textus nostri significatus et interpretationes, quas omnes veras esse nullus negare merito umquam poterit.

Neque vero sacris vatibus nostris satis erat mortem Christi, et quae tum acciderant, omnibus praenuntiare, nisi illius etiam resurrectionis, sine qua, uti ait Apostolus (Paul. I, Corinth., cap. XV. 17), vana esset fides nostra, mysterium praedixissent. At illud evidenter ab eis praenuntiatum fuisse probat Lactantius (Lactant. lib. IV, cap. XIX) his Psalmistae verbis: Non derelinques animam meam apud inferos, nec dabis [Col. 1042D] sanctum tuum videre interitum (Psalm. XV, 10). Prius vero eadem Cyprianus (Cypr. lib. II adv. Jud. § 24) scriptis tradiderat, praeter ultimum verbum, pro quo posuit corruptionem. Tam clara autem et aperta est ea praedictio, ut Petrus Apostolus in primo suo ad Judaeos sermone (Act. Apost., cap. II, 25 et seqq.) evidenter demonstret illam non in Davide, qui apud eos mortuus et sepultus fuerat, sed in Christo, a mortuis ad vitam revocato, perfecte completam. Quin etiam Paulus in sua quoque ad eos concione (Ibid. cap. XIII., 35 et seqq.) idem plane ostendit. Itaque hoc oraculum tantorum Apostolorum auctoritate firmatum, aliorum, ut facile est, testimonio corroborare tam longum esset, quam inutile. Qui [Col. 1043A] enim illis non credit, quibus, quaeso, fidem umquam habebit?

Neque ibi consistit Lactantius, sed idem rursus probat his ejusdem Psalmistae verbis: Ego dormivi, et somnum cepi, et resurrexi, quoniam Dominus auxiliatus est mihi (Psalm. III, 6). Ita etiam et totidem verbis Cyprianus (Cyp., lib. II, adv. Jud., § 24). Testatum autem Justinus Martyr (Just. Apol. I, al. 2) et Irenaeus (Iren., lib. IV, adv. haeres., cap. XV) nobis faciunt, haec verba a Christo, in persona Davidis loquente, de sua morte, et ad vitam regressu fuisse pronuntiata.

Ad haec vero propheta Oseas non uno tantum, sed duplici oraculo perspicue praedixerat fore ut idem Christus aliquando revivisceret. Dixerat enim: Hic filius meus sapiens, propter quod nunc resistet in contribulatione [Col. 1043B] filiorum suorum, et de manu inferorum eruam eum. Ubi est judicium tuum, mors, aut ubi est aculeus tuus (Os., cap. XIII. 13 et 14)? Ibi ille pro more sequitur interpretationem LXXII, sed non sine diversis quibusdam lectionibus. Posteriora autem prophetae verba in sua Paulus (I Corinth., cap. XV, 54), uti nemo nescit, ad Corinthios epistola retulit. Quapropter Hieronymus (Hieronym., lib. III Comment. in Os., cap. XIII) ex citatis a se hujus Apostoli verbis hanc elicuit conclusionem: »Itaque quod ille in resurrectionem interpretatus est Domini, nos aliter interpretari nec possumus, nec audemus.«

Aliud Osee testimonium, secundo loco ab Lactantio citatum, hunc exprimitur in modum: Vivificabit nos post biduum, die tertio (Osee, cap. VI, 2). Totidem [Col. 1043C] quoque haec verba transcripsit Cyprianus (Cypr., lib. II adv. Jud., § 25), eaque ille, et Tertullianus (Tertull., lib. adv. Jud., cap. XV, lib. IV, adv. Marcion., cap. XLIV), ac postea Hieronymus (Hieronym. in cit. Os., loc.), atque alii similiter interpretantur.

Addit tandem Lactantius praedictum a Daniele, fore ut Christus a morte ad vitam revocatus, ascenderet in coelum. Sed de hac vaticinatione nos paulo ante egimus.

Quis autem jam non intelligat quo jure Lactantius dixerit (Lact., lib. IV, cap. XIV) »prophetas omnes,« hoc est, sacros prophetas nostros, et alios quos ethnici pro vatibus habebant, »pronuntiasse de Christo, ut ex genere David corporaliter natus, constitueret aeternum templum Deo, quod appellatur Ecclesia, [Col. 1043D] et universas gentes ad religionem Dei veram convocaret?« Fieri enim non potuit ut tot oracula de mirando prorsus Christi ex virgine et familia David ortu, de summo ejus sacerdotio, de Judaeorum in eum iniquissima conspiratione, dirissimis cruciatibus, horrenda morte, ad vitam regressu, longissimum ante tempus praenuntiata, ab alio quam divino spiritu profecta fuerint. Tam certo igitur, quam evidenter ex iis conficitur Christum a Deo Patre suo missum esse, ut homines a falso et impio deorum cultu ad veram, quam fundavit, religionem adduceret. Nullus itaque nec Judaeus, nec gentilis, nisi insanabili caecitate perculsus, negare potest ad demonstrandam christianae religionem certissimum [Col. 1044A] atque invictissimum esse illud argumentum. Sed Lactantius alia adhuc non minoris ponderis profert, quae jam expendenda sunt.



CAPUT III.

Quomodo Lactantius veritatem christianae religionis asserat et confirmet ex veris Christi miraculis, quae a sacris nostris aliisque vatibus praedicta fuerant.



ARTICULUS PRIMUS.

Quanta evidentia Lactantius ostendat veram esse Christi religionem, quam ille veris miraculis, ab Isaia et Sibylla designatis, confirmavit.

Aliud ad asserendam ac probandam christianae religionis veritatem argumentum desumit Lactantius ex Christi miraculis, tum quia et vera et divina virtute ab eo sunt facta, tum quia sacri vates, aliique, [Col. 1044B] longissimo antequam fierent tempore, illa revera praedixerant. Deus enim neque spiritus sui afflatum, neque potiorem ad edenda vera miracula divinae potestatis suae partem cum aliis communicat, nisi ad asserendam veritatem, sanaque ac vera documenta tradenda et stabilienda. Quam igitur religionem Christus veris miraculis, et longe antea praenuntiatis, et divina virtute a se editis fundavit, ea omnino vera sanctaque sit penitus necesse est.

At Christus »maximas,« inquit Lactantius (Lactant., lib. IV, cap. IV), »virtutes,« quas Apollo, a nobis antea laudatus, »portentificas« appellavit, »operatus est, non praestigiis magicis, quae nihil veri ac solidi ostentant, sed vi ac potestate coelesti, quae jam pridem prophetis nuntiantibus canebantur.« Quocumque [Col. 1044C] enimvero iter Christus faceret, quoslibet, quovis morborum genere laborantes, paralyticos, claudos, caecos, mutos, leprosos, aliosque non manu aut medicamentis, sed solo verbo et jussione, unoque momento sanavit. Quin immo eodem quoque modo ad vitam revocavit mortuos. Atqui Isaias ejusmodi aegros pristinae valetudini a Christo restituendos annuntiaverat. Illius quippe est descriptum a Lactantio, et prius a Cypriano hoc praedictum: Confortamini manus resolutae, et genua debilia consolamini (ms. regius antiquissimus consoldamini, Cyprianus vero (Cypr., libr. II, adv. Jud.) exhortamini) qui estis pusilli animi, nolite metuere; Dominus noster judicium retribuet. Ipse veniet et salvos faciet nos. Tunc aperientur oculi caecorum, et aures surdorum audient. [Col. 1044D] Tunc saliet claudus sicut cervus, et plana erit lingua mutorum (Isai, cap. XV. 3 et seqq.). Ibi autem neque ille, neque Cyprianus, aut interpretationi LXXII, aut Vulgatae omnino adhaerent, sed alteri paululum diversae. Utriusque autem varias lectiones collegit Hyeronymus (Hieronym., lib. X. Comment. in cit. Isai. loc.), palamque fecit ea, quae ibidem dicuntur, in Christo et Apostolis suum sortita esse exitum. Prius autem Tertullianus (Tertull., lib. adv. Jud., cap. IX, lib. de Resur. carn. cap. XX, et lib. IV advers. Marcion., cap. X et XII) hinc pene incredibilem Judaeorum Marcionisque pervicaciam retundit, et illa de Christo praedicta ab eoque reapse peracta esse demonstrat.

Quin etiam Sibylla, cui ethnici fidem derogare non [Col. 1045A] poterant, eadem Christi miracula his cecinit carminibus, quae Lactantius (Lactant., lib. IV, cap. XVI) graece citavit, et in regio codice sic latine exhibentur: »Mortuorum vero resurrectio erit, et claudorum cursus velocissimus, et surdus audiet, et caeci videbunt, et loquentur non loquentes« (Sibyll. Orac., lib. VIII, 226 et seqq.). At eadem insuper Sibylla uno versu decantaverat fore, ut Christus haec solo suo verbo faceret:

, .
(Idem post Acrostich. Lactant., loc. cit.) Quae scriptor praefati codicis regii his latinis verbis reddidit: Omnia verbo faciens, omnemque infirmitatem curans. At praeclare omnino animadvertit Lactantius mirum non esse quod Christus verbo faciebat (mss. regii faceret) mirabilia, cum ipse esset Dei Verbum, [Col. 1045B] coelesti virtute ac potestate subnixum.

Prosequitur ille, et ait quinque millia hominum, in deserto fame enectorum, a Christo quinque tantummodo panibus et duobus piscibus fuisse saturata. De his autem nos in superiori dissertatione egimus. Quid autem, inquit auctor noster (Lactant., loc. cit.), dici aut fieri potest mirabilius (Sibyll. Orac., lib. VIII, v. 302 et seqq.)? Atqui Sibylla id adhuc futurum praececinerat his versibus, quos ille descripsit, et in oraculis earum editis similiter, si quasdam varias lectiones excipias, inveniuntur.

Praeterea Christus non solum super undas maris sicco pede ambulavit, sed verbo etiam suo sedavit ejusdem maris tempestates. Addit Lactantius: »Non ut poetae Orionem mentiuntur, in pelago incedentem, [Col. 1045C] qui demersa corporis parte, humero supereminet undas.« Observant ibi Betuleius, et post eum Gallaeus hemistichion esse poetae alicujus: sed quis ille sit, neuter indicat. At magno sine labore discere poterant illud esse Virgilii, cujus haec sunt carmina, (Lib. X Aeneid., v. 763 et seqq.).

   Quae magnus Orion
Cum pedes incedit, medii per maxima Nerei
Stagna, viam scindens, humero supereminet undas.
Quis enim dubitabit haec a Lactantio designari et irrideri? Videsis Servii in illos versus et in primum ejusdem Aeneidos librum annotationes, Natalem Comitem et alios.

Rursus autem Lactantius ostendit (Lactant., lib. IV, cap. 15) haec olim designata fuisse Sibyllarum [Col. 1045D] carminibus, quae in variis earum libris legimus. Ea vero graece tantum ab illo transcripta, in codice regio, saepius a nobis laudato, sic latina facta sunt: »Ventos compescet; sternet vero insanum mare pedibus, pacisque fide calcatum. Et rursus aliqua dixit: Super undas ambulabit, infirmitatem hominum solvet, resurgere faciet mortuos, et pellet multos dolores, et de pane unius perionis saturatio erit virorum.« Ibi autem dicitur perionis; quia graece scriptum est , id est, sacculo et pera panis. In quibusdam vero editis legitur , in aliis , hoc est fonte, melius forsitan ex una panis pera aut sacculo, quo paucitas panum evidentius significatur. Caeterum latinam praedicti regii operum [Col. 1046A] Lactantii codicis interpretationem saepius curiosis eruditisque lectoribus exhibuimus, ut quomodo ab aliis discrepet, et quae corrupta fuerint graeca verba, facilius perspiciant.

Sed videamus quid gentiles et Judaei contra tantorum hactenusque inauditorum Christi miraculorum auctoritatem objectarent. Primum autem respondebant carmina Sibyllarum non ab iis, sed a nostris, id est, christianis scriptoribus, fallaci titulo fuisse composita.

Verum Lactantius (Lactant., lib. IV, cap. 15) futilem vanamque esse ostendit hanc responsionem. Nam Varro, Cicero, et veteres Sibyllam Erythraeam aliasque commemorant. Christiani vero ea, quae citant, illorum testimonia ex libris transcripserant auctorum, quorum dubia non erat fides, utpote qui [Col. 1046B] ante obierant quam Christus homo factus fuisset.

Judaei vero majori procul dubio audacia et temeritate clamitabant, haec miracula a Christo quidem facta, sed magicis plane artibus. Nulla enim, ait auctor noster, fingi poterat major calumnia. Christus siquidem maximas, uti ille loquitur, »virtutes coepit operari non praestigiis magicis, quae nihil veri ac solidi ostentant,« id est, nihil veri, aut quod aliquid aliis afferat utilitatis et emolumenti. Quae enim arte magica aut daemonum fraudibus fiunt, ideo tantum aguntur, ut decipiantur homines. At Christi miracula vi ac potestate divina, non mala arte aliqua, sed solo, ut diximus, verbo facta sunt, atque ut homines ad Dei veri cultum veramque religionem adducerentur. Deinde vero Judaei negare non poterant [Col. 1046C] edita fuisse a Christo haec miracula, quemadmodum in arcanis eorum litteris, id est, Veteris Testamenti libris praenuntiata fuerunt. A quibus autem longe antea praedicta fuerant, quam ab hominibus, ut vidimus, divino afflatis spiritu, qui nulli nocere, nullumque fallere, nec unquam mentiri poterant? Denique hanc insulsissimam non modo Judaeorum, sed gentilium quoque criminationem ab Arnobio aliisque depulsam et eversam ostendimus.

Recte ergo concludit Lactantius (Lact., l. IV, c. 13 et 15) Christum tantis miraculis et prodigiis meruisse et veracis legati, a Deo missi, et ipsiusmet divinitatis fidem. Quin etiam certissima fuerunt coelestis virtutis indicia, quibus sole meridiano clarius probavit veram esse quam fundavit et instituit religionem. Verum [Col. 1046D] Lactantius aliis adhuc Christi miraculis, quibus daemones, magicarum artium auctores fugavit, evidentissime demonstrat illa nullis magorum dolis et artificiis, sed divina prorsus virtute ab ipso facta, atque inde adhuc veritatem christianae religionis mirum in modum stabiliri. Sed haec in sequenti articulo examinanda sunt.



ARTICULUS II.

Quam invicte Lactantius christianae religionis veritatem demonstret ex fugatis a Christo, ejusque nomine, ac crucis signo daemonibus.

Tantum abest ut Christus praestigiis artibusque magorum aut daemonum miracula ediderit, quin et ipse [Col. 1047A] et ejus discipuli mirabili virtute fugaverint daemones, eosque ejecerint ex iis, quae obsidebant, hominum corporibus. Atqui uti Lactantius (Lactant., lib. IV, cap. XXVII) recte argumentatur: »Necesse est veram esse religionem, quae et rationem daemonum novit, et astutiam intelligit, et vim retundit, et eos spiritualibus armis domitos ac subjectos, cedere sibi cogit.« Enimvero hi daemones Jovis, Aesculapii aliorumque, quos gentiles colunt, deorum aut amici sunt, et illis aliqua necessitudine copulati, aut e contrario inimici, et infensi. Si sibi invicem copulati sint, atque, ut ait Homerus (Homer. Iliad., I, vers. 221), Jupiter daemonibus aggregetur, si a poetis et philosophis modo daemones, modo dii appellentur, quomodo eos distinguemus a se invicem, ut illos rite [Col. 1047B] distinctos colamus et honoremus? Si vero eximii gentilium dii hostes revera sint daemonum, et eis infensi, cur illos non fugant, atque ad eos expellendos, non eamdem ac Christus ejusque discipuli habent potestatem? Quae etiam erit horumce deorum vis aut potentia, si ipsis subjecti non sint daemones? Cur etiam Christi, non autem Jovis aliorumque deorum, nomine fugantur, nisi quia Christum, minime vero falsos deos reformidant? Et certe ubi coluntur, se deos esse mentiuntur; ubi adjurantur a christianis, coguntur se daemones esse palam confiteri. Quorsum autem ab eis extorquetur tam ignominiosa confessio, nisi quia maximo christianorum eos adjurantium timore percelluntur?

Sed Lactantium nostrum, haec omnia, nec semel [Col. 1047C] profecto enarrantem, si lubet audiamus: »Justos, inquit, id est, cultores Dei metuunt, cujus nomine adjurati, de corporibus excedunt, quorum verbis, tamquam flagris verberati, non modo daemones se esse confitentur, sed etiam nomina sua edunt, illa quae in templis adorantur; et quod plerumque coram cultoribus suis faciunt, non utique in opprobrium religionis, sed honoris sui (duo antiquissimi codices regii, et honoris sui), quia nec Deo, per quem adjurantur, nec justis, quorum voce torquentur, mentiri possunt. Itaque maximis saepe ululatibus editis, verberari se, et ardere, et jam jamque exire proclamant« (Ibid. lib. II, cap. 15, lib. IV, cap. 27, et lib. V, cap. 21). Eadem a Minucio Felice tradita alibi annotavimus et explicavimus.

Atqui si tantus sit daemonum, homines a veri Dei [Col. 1047D] veneratione ad impium falsorum deorum cultum fraudulenter avocantium timor, si tanta illorum et deorum et daemonum infirmitas: contra vero, si tantum est Christianorum, verum Deum colentium, in ipsos daemones imperium, si tanta ad eos fugandos potestas; nonne certissime inde conficitur, tam veram esse christianorum, quam falsam gentilium religionem?

Acrius adhuc urget Lactantius, perspicuumque facit iisdem daemonibus terrorem maximum incuti ipso etiam crucis signo, quo quidem facto, non secus ac ejusdem Christi nomine adjurati, de hominum corporibus, quae obsessa tenebant, confestim ejiciebantur. Atque id quidem auctor noster narrat, non uti rem incertam, aut obscuram, sed omnibus sui temporis [Col. 1048A] hominibus notissimam ac certissimam. »Nunc,« inquit, »sectatores ejus,« Christi videlicet, »eosdem spiritus inquinatos, de hominibus, et nomine magistri sui et signo passionis excludunt (Lactant., lib. IV, c. 27),« Neque hos improbos spiritus clam et occulto in fugam vertebant, sed palam ac publice, ac cum ipsimet gentiles diis suis immolarent. Tum enim, si assistat aliquis, uti ille ait, signatam frontem gerens, non poterant ullo modo litare, vel sicut Virgilius ab eo laudatus canebat (lib. III Georg., vers. 149):

Nec responsa potest consultus reddere vates.
Non semel autem aut raro, sed saepius id factum plane asseverat. Nam continenter subjungit hanc saepe causam praeeipuam fuisse malis regibus justitiam, hoc est, christianos persequendi.

[Col. 1048B] Unum tamen ex pluribus selegit memorabile exemplum, quod his protulit verbis: »Cum quidam ministrorum nostrorum« (in duobus antiquioribus mss. regiis codicibus, pro nostrorum, legimus, e cultoribus Dei) »sacrificantibus dominis assisterent, imposito frontibus signo, deos illorum fugaverunt, ne possent in visceribus hostiarum futura depingere. Quod cum intelligerent aruspices, instigantibus iisdem daemonibus, quibus prosecant,« (memorati codices regii prosecrant, et unus secunda manu, consecrant, editio Florentina prosecuerant) »conquerentes, profanos, id est, Christianos, homines sacris interesse, egerunt principes suos in furorem, ut expurgarent, (mss. regii praefati, ac plures alii cum antiquiores tum recentiores, et editio ultima, expugnarent) »Dei templum, [Col. 1048C] seque vero sacrilegio contaminarent, quod gravissimis persequentium poenis expiaretur.« Duae autem diversae codicum lectiones duplicem exhibent Lactantii sensum. Si enim legas expugnarent Dei templum, significabit Nicomediae templum, Diocletiano jubente, ut ipse Lactantius postea narrat, fuisse expugnatum et eversum. Si vero legas expurgarent Dei templum, sensus erit, ut gentiles expiarent dei sui templum, quod a christianis contaminatum putabant.

Quaecumque sit vera Lactantii lectio, ex ea aperte intelligitur daemones facto a christianis crucis signo territos ac fugatos. Sed haec fusius enarrat Lucius Cecilius in suo de Mortibus persecutorum libro, ubi rationem nobis reddit cur Diocletianus Imperator coeperit in christianos saevire. Ibi enimvero haec legimus: [Col. 1048D] »Tum quidam ministrorum, scientes Dominum, cum assisterent immolanti, imposuerunt frontibus suis immortale signum. Quo facto, fugatis daemonibus, sacra turbata sunt. Trepidabant Aruspices, nec solitas in extis notas videbant; et quasi non litassent, saepius immolabant. Verum identidem mactatae hostiae nihil ostendebant, donec magister ille Aruspicum Tages, seu suspicione, seu visu, ait idcirco non respondere sacra, quod rebus divinis profani homines, nimirum christiani, interessent. Tunc ira furens, sacrificare non eos tantum, qui sacris ministrabant, sed universos, qui erant in palatio, jussit, et in eos, si detrectassent, verberibus animadverti, datisque ad praepositos litteris, etiam milite [Col. 1049A] cogi ad nefanda sacrificia praecepit; ut qui non paruissent, militia solverentur« (Cecil., lib. de mortib. persecut., cap. X). Vides sane quam asseveranter uterque affirmet ethnicorum sacra facto a christianis dominicae crucis signo turbata fuisse, ac Diocletianum, ibi praesentem, tum jussisse in hos caeterosque christianos saeviri.

Quamvis autem certissimum sit utriusque Lactantii, et Lucii Cecilii, sicut alibi ostendimus, de fugatis signo crucis daemonibus testimonium, nec ab ullo cordato homine in dubium merito possit vocari; si quis tamen id sibi aliunde probari postulet, huic testem primum dabimus Athanasium, qui palam testificatur daemones ac deos signo crucis Christi facto tamquam mortuos obmutescere, irritasque fieri eorum [Col. 1049B] praestigias: , (Athanas., de Incarn. Verb. Dei). »Signo autem crucis omnis ars magica deficit, incantamenta omnia evanescunt.« Quapropter Cyrillus Hierosolymitanus christianos, curae suae commissos, sic adhortabatur: »Ne ergo Christi crucem erubescamus, sed si quisalius abscondat, tu palam ad frontem obsignato, ut daemones regium signum intuentes, tremuli procul aufugiant.« , , , , (Cyrill., Hierosol. Catech., IV, § 10). »Non enim, inquit, alterius crucifixi invocatio daemones abigit.

[Col. 1049C] Nec minus perspicue Gregorius Nazianzenus divinam hujus salutiferi crucis signi et invocati nominis Christi potestatem hisce versibus cecinit:

. . . . , , , , , .
(Greg. Naz, Carm. 61.)

   Ipse etiam sors inclyta Christi
Prolato ipsius vel solo nomine, saepe
Daemones ejeci stridentes, atque gementes,
Clamantesque Dei robur dominantis olympo,
Aera vel medium signo crucis ipse notavi
Illustremque tulit typus hic ex hoste triumphum.

Quid vero quod vir ille, fide procul dubio dignissimus, ac post eum Theodoretus (Theodoret., lib. III Hist., Eccl., cap. III), celeberrimum nobis suppeditant [Col. 1049D] Juliani Apostatae exemplum, quo certe nihil ad ostendendam signi crucis in daemones virtutem efficacius potest umquam desiderari. Impius enim ille imperator, sicut illi testantur, postquam a christiana religione defecisset, in subterraneum et horrendum adytum, uno tantum stipatus comite, descendit, ut magicis artibus daret operam. Sed sonis insuetis, tetris odoribus, spectrisque igneis territus: »Ad crucem,« inquit Gregorius, »vetusque remedium confugit, hocque se adversus terrores consignat, eumque quem persequebatur, »videlicet Christum,« opitulatorem adsciscit . . . . . Valuit signaculum, cedunt daemones, pelluntur timores. Quid deinde? Respirat malum, rursus audaciam concipit, rursus aggreditur, rursus [Col. 1050A] iidem terrores urgent, rursus signum adhibetur, ac daemones conquiescunt.«

Cum haec vero publica notaque omnibus ethnici negare nequirent, qua, putas, ratione ea infirmare conabantur? Respondebant, ait Lactantius (Lactant., lib. IV, cap. 27), hoc deos non metu (male in editis, nutu) verum odio facere. Neque in animum, quaeso, inducas illud ab auctore nostro gratis fictum; quod facilius refelleret. Jam enim citati Gregorius Nazianzenus et Theodoretus certiores nos faciunt sacrorum antistitem, lateri Juliani inhaerentem, ipsi virtutem crucis valde admiranti respondisse. Abominationi illis fuimus, non terrori, vel ut scribit Theodoretus: »Non timuerunt daemones, ut tu censes, sed factum tuum abominati recesserunt.«

[Col. 1050B] Verum Lactantius insulsam hanc cavillationem funditus evertit. Si qua etenim fuisset deorum sive daemonum potestas; congruum, immo necesse proculdubio erat, ut quos signo crucis munitos oderant ac detestabantur, hos non fugerent, sed praesentibus potius mulctarent poenis. Turpis namque haec fuga certissimum erat victoriae, a christianis in eosdem daemonas reportatae indicium. Negare itaque nemo poterat, tam veram, quam victricem esse religionem christianorum, qui daemonas solo crucis signo fugabant domabantque.

Quis igitur Gallaeum, non secus atque alios ejus asseclas, salutiferi crucis signi inimicos, non mirabitur, qui in hunc Lactantii locum observat, eum plus, quam par erat, tribuisse crucis signo; quando quidem [Col. 1050C] dixit illud daemonibus fuisse terrori? Quid enim, amabo te, illi nimium tribuit? Daemones, inquit Galaeus, non signo crucis terrebantur, sed cruce ipsa, hoc est, morte Christi in cruce interempti. Verum eximius ille vir prius evidentissime probare debebat, mentitos fuisse non dubiae tamen fidei scriptores, a nobis hactenus citatos. Sed id nec probavit Gallaeus, nec probare curavit. Atqui si Julianus impius ille apostata, non amplius, si tamen umquam fuit, sincerus Christi sectator, daemones, uti diximus, signo solo crucis fronte imposito expulit; multo magis certum esse debet, eos a veris ac piis Christi discipulis hoc ipso solo fugatos fuisse.

Urget Gallaeus: Paulum in sua ad Hebraeos epistola scripsisse diabolum Christi morte destructum. Quid [Col. 1050D] inde? Numquid ex his verbis conficitur solo crucis Christi signo fugatos non fuisse daemones? Quin immo, quia Christus morte sua diabolum destruxit, inde profecto conficitur ipsius crucis signum diabolo et daemonibus esse terrori.

Instat adhuc heterodoxus homo Lactantium non dixisse daemones nudo crucis signo expelli, sed et nomine magistri et signo passionis, quod, inquit, et nos concedimus. Bene est, quod ille tandem concedat, quod non poterat amplius inficiari. At si utroque et nomine Christi, et signo crucis ejus daemones expulsi sunt, certe ad eos expellendos debuit aliqua esse illius salutaris signi potentia. Ut quid enim frustra adhibitum fuisset? Atqui Lactantius ibidem subjunxit, [Col. 1051A] quod Gallaeus non sine fraude et dolo dissimulasse videtur, cum sacrificarent ethnici in fugam versos fuisse daemones, imposito ab assistentibus christianis frontibus crucis Christi signo. At ibi Lactantius, quemadmodum alii a nobis citati, mentionem solius Dominicae crucis signi fecerunt. Porro autem hanc signi crucis virtutem non ab ipso solo, sed a divina potentia, cujus instrumentum est, derivari catholici omnes, quidquid calumniatores heterodoxi secus effutiant, palam profitentur.



ARTICULUS III.

Diluuntur ethnicorum argumenta, quibus frustra probare conati sunt ab Apollonio Tyanaeo similia, ac majora etiam, quam a Christo facta fuisse miracula, aut haec ab apostolis, ut quaestum facerent, conficta.

Quantum christiana religio veris ac certe stupendis [Col. 1051B] Christi miraculis stabilitur, tanta ethnici audacia, tantoque conatu tam saepe quam frustra repetito, illa negare aut infirmare connisi sunt. Unus autem ex iis cujus nomini Lactantius pepercit, et quem superius Hieroclem fuisse ostendimus, peculiari quadam, sed. plane penitusque vanâ ac futili ratione ad cuncta Christi miracula deprimenda et extenuanda aggressus est. Cum enim illa negare non posset, voluit ostendere, Lactantii verba sunt, Apollonium vel paria, vel etiam majora fecisse (Lactant. lib. V. Ins. div. cap. III). Famosus ille fuit Apollonius Tyanaeus, Pythagoricae philosophiae sectator, qui sub finem primi Ecclesiae saeculi, ut in Eusebiano Chronico notatur (Euseb. Chron. ad ann. Christ. 96), florebat. Octo autem, qui etiamnum exstant, libros de illius vita Philostratus [Col. 1051C] stylo, sicuti ait Photius, aperto, gratioso, et conciso conscripsit. Ibi autem varia et maxima memorantur miracula, ex quibus pauca quaedam idem Photius recenset, qui narrationem suam sic absolvit: »His similia dementiae plena, et alia plurima prodigiose confingit. Itaque libris octo omnis ab illo vanissimi laboris opera consumitur.« . .

Ex hac autem Philostrati historia, seu potius confictis ab eo fabulis, Hierocles in suis libris, quos pseudotitulo , uti notavimus, inscripserat, occasionem arripuit Apollonii miracula cum iis, quae [Col. 1051D] Christus divina virtute fecerat, perperam componendi. Itaque hac insulsa comparatione, non ille tantum, sed alii quoque gentiles, postea conati sunt miraculorum Christi minuere, ac penitus etiam infirmare auctoritatem. Saeculo etenim quinto Marcellinus quaestiones quasdam Augustino solvendas proposuit, eumque rogat, ut iis respondere dignetur, qui »Apollonium suum nobis, et Apuleium aliosque magicae artis homines in medium proferunt, quorum majora contendunt exstitisse miracula« (Apud Aug. epist. 136). Audaciores procul dubio hi videntur, qui miracula non solum ab Apollonio, quemadmodum Philostratus jactitabat, sed etiam ab Apuleio, effecta, his quae Christus fecerat, paria atque majora etiam [Col. 1052A] fuisse opinabantur. Sed quia nemo negare poterat hunc Apuleium impium fuisse hominem, et magiae accusatum, hinc Lactantius (Lactant. ibid.) haud illepide Hieroclem sic irridet: »Mirum quod Apuleium praetermiserit, cujus solent et multa, et mira memorari.« At serio hunc deinde refellit et respondet, si vera fuerint, quae venditabantur Apollonii miracula, illum debuisse pro deo ab omnibus coli. Hieroclem itaque sic urget, »Cur igitur, ô delirum caput, nemo Apollonium pro deo colit, nisi forte tu solus, illo scilicet deo dignus?«

Quo autem, inquies, pacto, id Lactantius asseverare potuit. Nonne Xiphilinus memoriae mandavit eumdem Apollonium ab Antonino Caracalla in honore magno habitum fuisse, , eique ab illo erectum monumentum, sive [Col. 1052B] aedificatam, tamquam heroi, basilicam? Narrat vero Vopiscus Apollonium Aureliano post captam Tyanam urbem apparuisse, illique suasisse, ut clementius ageret. Tum deinde haec adjecit: »Norat vultum philosophi venerabilis Aurelianus, atque in multis ejus imaginem viderat templis. Denique statim attonitus, et imaginem et statuas, et templum eidem promisit« (Vopisc. in Vit. Aurel. circ. med.). »At si imperator ille stetit promissis, ante Lactantii tempora, templum Apollonio aedificatum est. Quid vero visae ab illo ejus imagines et statuae, in templis collocatae, aliud innuunt, nisi eas ipsi tamquam Deo positas? Verum id probatione adhuc indiget. Quis enim nesciat alias in gentilium templis, quam deorum erectas fuisse statuas et imagines? Et certe Xiphilinus dicit [Col. 1052C] illi, non tamquam Deo, sed tamquam heroi fabricatum a Caracalla monimentum.

Quoquo autem modo res se habeat, Lactantius paulo post suam clarius explicat mentem, ubi adversarium suum sic insectatur: »Cum dicas et adoratum esse a quibusdam, sicut Deum, et simulacrum ejus sub Herculis Alexiaci nomine constitutum, ab Ephesiis etiam nunc honorari« (Lact. ibid.). At haec ex Philostrati historia (Philostr. lib. IV, cap. 3) Hierocles haud dubie delibaverat. Nonne ergo Lactantius hinc recte colligit Apollonium a quibusdam tantummodo pro deo habitum, quem tamen non suo nomine colebant, sed alieno, nimirum Herculis Alexiaci, seu ut graece Philostratus dixit , id est, malorum [Col. 1052D] depulsoris et averruncatoris? Si qui autem alii illum vero ac proprio ejus nomine tamquam Deum honoraverint, hi paucissimi erant, ac unus fortasse, uti, Lactantius, joco et risu dixerat, et solus Hierocles.

At hic ipse respondebat Apollonium fuisse Christo modestiorem, qui etsi majora, ut ille garriebat, quam Christus, fecisset miracula, Dei nihilominus nomen sibi non arrogaverit. Sed Lactantius funditus evertit vanum illud simulatae frustra verecundiae effugium. Quis est enim, inquit, qui immortalis nominis sui memoriam non concupiscat? Reges certe maximi, aliique homines magnificis imaginibus, statuis et sepulcris eam sibi comparare moliti sunt. Immo vero [Col. 1053A] ipsemet Hierocles editis libris suis, tametsi detestabile ingenii sui monimentum sint, nihil aliud quam nominis immortalitatem affectaverat. Stultum est igitur putare id, quod omnes optant, recusatum ab Apollonio, quem Hierocles dixit a quibusdam sicut Deum adoratum fuisse.

Dein vero falsa fuisse Apollonii miracula hinc auctor noster aperte convincit (Lactant. lib. V Inst., cap. III), quia constabat illum operam magicis dedisse artibus, quibus aliquid supra consuetum naturae ordinem fecisse videbatur. Nefandis siquidem his fraudibus illud plane tribuendum, quod Hierocles post Philostratum posteris tradidit (Philostr. lib. VIII, cap. 4), eumdem Apollonium cum ante judicum tribunal staret, moxque debitas poenas Domitiano daturus [Col. 1053B] esset, tum repente ex omnium oculis evanuisse, nec comparuisse amplius. At inde Eusebius jure merito concludit (Euseb. adv. Hierocl.) illum non ideo quidem magum fuisse, quia subiit judicium, sed quia judices, imperatorem et circumfusos illi speculatores effugit ac fefellit. Nec absimili sane modo Hieronymus contra Marcionistas, qui Christum ficte et simulate natum falso asserebant, disputat: »Apollonius Tyanaeus scribitur, cum ante Domitianum staret in consistorio, repente non comparuisse. Noli potentiam Domini magorum praestigiis adaequare, ut videatur fuisse, quod non fuit« (Hieronym. epist. ad Pammach. adv. Error. Joan. Hierosol.).

Quamobrem Augustinus censet irridendos prorsus esse gentiles, qui hunc Apollonium et Apuleium magicis [Col. 1053C] artibus deditos, Christo comparare audebant, tametsi tolerabilius videatur, quod illos cum eodem Christo potius, quam cum sceleratissimis diis suis contulerint. Marcellino siquidem, ipsum, ut paulo ante dicebamus, interroganti sic respondet: »Quis vel risu dignum non putet, quod Apollonium et Apuleium, caeterosque magicarum artium peritissimos, conferre Christo, vel etiam praeferre conantur? quamquam tolerabilius ferendum sit quando istos ei potius compararunt, quam deos suos. Multo enim melior, quod fatendum est, Apollonius fuit, quam tot stuprorum auctor et perpetrator, quem Jovem nominant« (Augustin. epist. 138 ad Marcell. § 18). Alia vero in epistola seu libro, ubi ethnicos refellit, qui Jonam triduo in ventre ceti fuisse, tanquam penitus [Col. 1053D] incredibile irridebant, ibi Apollonium haud dubitanter magum appellat, et asserit memorata ejus miracula nullius certa auctoritate firmari: »Et tamen si hoc, inquit, quod de Jona scriptum est, Apuleius Madaurensis, vel Apollonius Tyanaeus fecisse dicerentur, quorum multa mira, nullo fideli auctore, jactitant, quamvis et daemones nonnulla faciant Angelis sanctis similia, non veritate, sed specie, non sapientia, sed plane fallacia; tamen si de istis, ut dixi, quos magos vel philosophos laudabiliter nominant, tale aliquid narraretur, non jam in buccis creparet risus, sed typhus« (Idem epist. CII. quaest. 6). Animum, quaeso, parumper advertas ad id, quod ibi eximius iste doctor palam aperteque asseverat, haec utriusque, Apollonii [Col. 1054A] et Apuleii miracula nullo fideli auctore jactitari. Nec immerito quidem. Nam quae Apollonio tribuuntur, illa ex Philostrato, uti observavimus, incertae omnino, ne quid amplius dicamus, fidei scriptore, litteris mandata sunt. Deinde vero Augustinus dicit illos magos, vel laudabiliter philosophos nominari. Quam jure autem merito id ab eo dictum sit, inde colligas, quod Hieronymus Apollonium a vulgo magum, a Pythagoricis philosophum nuncupatum fuisse testificatur: »Apollonius, inquit, sive ille magus, ut vulgus loquitur, sive philosophus, ut Pythagorici dicunt« (Hieronym. epist. L. ad Paulin.).

Neque solum porro vulgus hunc magum vocavit, sed Lucianus narrat (Lucian. in Alexandr. seu Pseud.) quemdam maleficum et improbum praestigiatorem, [Col. 1054B] Alexandri itidem magi praeceptorem, ex eorum fuisse numero qui cum Apollonio Tyanaeo versati fuerant, omnemque pernoverant illius tragaediam: .

At vehementius adhuc ethnicos hinc urget Lactantius, quod ab illis pauca tantum, fatente etiam Hierocle, atque exigua Apollonii portenta venditarent: Christus vero innumera, et tam multa, inquit ille, ediderit miracula, ut unus liber ad complectenda omnia satis non sit (Lactant. lib. IV. cap. 15). Quo ille loquendi modo Joannem haud dubie imitatus est, qui in fine Evangelii sui scripsit, se non arbitrari singula Christi opera, si scriberentur, mundum ipsum capere posse eos qui scribendi sunt libros (Joan. Evang. cap. XXI, 25). At his procul dubio verbis significat innumerabilia [Col. 1054C] fuisse Christi opera et miracula, quae digna erant immortali memoriae singulatim consignari. Porro autem Christiani, uti Lactantius prosequitur (Lactant. lib. V. cap. 3), agnoverunt palamque profitebantur Christum esse verum Deum, sed non ideo tantum, quia tot tantaque miracula ab ipso edita, verum etiam quia ea ipsa a sacris vatibus, uti dictum est, divino spiritu afflatis praenuntiata fuisse certo certius compererant. Atqui nec Apollonius, nec Apuleius vera umquam ediderunt miracula, neque ullus umquam ea ab aliquo divino propheta, prius quam fierent, annuntiata fuisse ullibi testificatus est. Plura autem de Apollonio qui legere voluerit, is Huetium consulat (Huet. de Demonstr. Evangel. prop. IX, c. 147), et recentioris scriptoris lucubrationem, gallica [Col. 1054D] lingua nuper conscriptam.

Contra tamen impudentissimus christianorum hostis Hierocles instabat, quae in sacra Scriptura narrantur, haec falsa esse, sibi ipsis contraria et a Petro et Paulo, caeterisque Christi discipulis rudibus et indoctis, ac plerisque piscatoria arte quaestum facientibus, atque omnia ad lucrum revocantibus, ficta fuisse ac fallaciter disseminata. Sed insulsissimam calumniam tam cito quam facile Lactantius noster depellit (Lact. lib. V, cap. 2 et 3). Nam si rudes et indocti fuerunt, ergo ab eis abfuit fingendi astutia et voluntas. Quid vero, quod non indocti homines, sed eruditi ac doctrina exculti, quales erant Plato, Aristoteles aliique philosophi, contraria sibi invicem et [Col. 1055A] repugnantia aliquando docuerunt. At ea omnia quae a Christi discipulis tradita sunt, ubique quadrant, planeque sibi consentiunt. Nihil porro dictu absurdius, quam illos quaestus et commodi gratia fuisse fallaciarum seminatores. Vivendi etenim genus secuti sunt, quod omni voluptate caret, et omnia, quae habentur in hujus mortalis vitae bonis, plane spernebant. Quin immo pro Christi fide et religione non solum mortem constantissime subierunt, sed Christus, et ii etiam ipsi praedixerunt se morituros illius causa, omnesque suos sectatores acerba et nefanda passuros. Sed de his omnibus jam a nobis in superiori dissertatione disputatum est.

Quid ergo ex tota hac disputatione aliud concludendum, nisi verissima fuisse quaecumque Christus [Col. 1055B] fecit miracula, neque ea ab ipso edita malis quibusdam artibus, sed divina tantummodo virtute ac potestate? Atqui si Christus divina, sicuti nemo, nisi dementi pervicacia obcaecatus, negare potest, virtute praeditus fuit, necessario fatendum est veram esse fundatam ab illo religionem.



CAPUT IV.

Examinantur alia argumenta, quibus christianae religionis veritas a Lactantio stabilitur.



ARTICULUS PRIMUS.

Quam perspicue Lactantius demonstret veram esse christianam religionem ex Judaicae legis abrogatione, ac christianae institutione, propagatione et sanctitate.

[Col. 1055C] Religionis nostrae veritatem demonstrant non ea tantum, quae ab Christi, ejus auctoris vita, mirandisque prorsus ejus operibus ducuntur argumenta, sed alia, etiam, quae ex ipsamet ejusdem religionis institutione, propagatione et sanctitate erui possunt (Lactant. lib. IV. Inst. divin. cap. 11 et cap. 17). Praedictum siquidem a sacris vatibus et ipsomet Moyse fuerat fore ut Deus suum mitteret e coelo filium, qui Judaeorum circumcisionem, ut infra dicetur, et legem eorum abrogaret, novamque conderet ubique terrarum disseminandam. Quin etiam iidem prophetae praenuntiaverant abjectam a Judaeis justitiam, ad eas transferendam gentes, quae illam ignorabant. Quae autem hunc praedicuntur in modum quis vera [Col. 1055D] esse non fateatur? Atqui illud, inquit Lactantius, Propheta Malachias (vel juxta duos antiquissimos mss. regios, Malachiel, aut juxta Hieronymum (Hieronym. praef. in Malach.), Malachi, et Augustinum (August. lib. XX de Civit., cap. 25), Malachias sive Malachi) his indicat verbis: Non est mihi voluntas circa vos, dicit Dominus, et sacrificium acceptum non habeo (Malach. cap. I, 10) (Cyprianus habebo; LXXII et Vulgata suscipiam) ex manibus vestris: quoniam a solis ortu usque ad occasum clarificabitur (Cyprianus (Cyprian. lib. I adv. Judaeos § 16) clarificatum est; LXXII, magnum est; Vulgata, glorificatum est) nomen meum apud gentes. Nullus autem fere est ex antiquis Ecclesiae Patribus, qui hoc Malachiae [Col. 1056A] testimonium de rejiciendis Judaeorum sacrificiis, et nova lege christiana, incruentoque illius sacrificio postea instituendis, non interpretetur. Supervacaneum itaque foret omnium singillatim appellandorum verba transcribere, ac sufficiet Justini martyris (Just. Dial. cum Tryph.), Iraenei (Iren. lib. IV, adv. haeres. c. 32), Tertulliani (Tertullian. lib. III adv. Marcion. cap. 22 et lib. IV), Cypriani (Cyprian. loc. cit.), Eusebii (Euseb. in fin. lib. I. Demonstr. Evangel.) Hieronymi (Hieronym. in cit. Malach. loc.), libros citasse et loca librorum.

Praeterea Lactantius illud confirmat hac psalmistae vaticinatione: Item David in Psal. XVII: Constitues me in caput gentium: populus quem non cognovi serviet mihi (Psalm. XVII, 44). Ita et Cyprianus juxta [Col. 1056B] manuscriptum codicem Corbeiensem, et secundum alios servivit mihi, atque inde ille similiter probat his verbis designatas fuisse gentes in Christum credituras. Tertullianus vero: »Sicut supra ostendimus, inquit, quod vetus lex et circumcisio carnalis cessatura pronuntiata est; ita et novae legis et spiritualis circumcisionis observantia, in pacis obsequia eluxit. Populus enim, inquit, quem non noveram, servivit mihi, in obauditu oris obaudivit me, prophetae annuntiaverunt. Quis autem populus, qui Deum ignorabat, nisi noster qui Deum nesciebamus? Et quis in auditu auris audiit, nisi nos qui, relictis idolis, ad Deum conversi sumus?« (Tertull., lib. adv. Jud., cap. 3). Sed de psalmi illius verbis totoque hoc psalmo legendus in primis Augustinus (August. lib. [Col. 1056C] XVII de Civit. cap. 16).

Nec minus clare id Lactantius annuntiatum esse docet his Isaiae verbis: Venio colligere omnes gentes et linguas, et venient, et videbunt claritatem meam, et dimittam super eos signum, et mittam ex eis conservatos in gentes, quae longe sunt, quae non audierunt gloriam meam (Cyprianus, quae non audierunt nomen meum, neque viderunt gloriam meam) et nuntiabunt claritatem meam in gentes (Isai. cap. LXVI, 18). Ibi Lactantius ea omisit, quae ex Cypriano annotavimus (Cyprian. lib. II, adv. Judaeos, § 22), et in LXXII interpretatione leguntur. Sed uterque nonnulla quoque alia, quae in eadem versione habentur, praetermisit, eodem tamen, quo diximus, sensu citata a se verba explicat. Ita etiam praeter alios, Hieronymus, qui [Col. 1056D] haec longe fusius prosecutus est (Hieronym. in comm. cit. Isa. loc.).

Nec obscure etiam praefatis Isaiae verbis significatur fore, ut vera Christi religio, per totum terrarum orbem disseminata, ab omnibus gentibus susciperetur. At illud adhuc auctor noster declaratum putat (Lact. ibid. cap. 12) his, de quibus nos paulo antea egimus, Danielis verbis: Datum est ei regnum, et honor et imperium, et omnes populi, tribus, linguae, servient ei (Daniel, cap. VII, 13.) Nam ea effectum suum sortita sunt; quandoquidem Christus: »Nunc habet,« inquit Lactantius, »perpetuam potestatem, cum omnes gentes et omnes linguae nomen ejus venerantur, majestatem confitentur, doctrinam sequuntur, [Col. 1057A] vitam imitantur.« Alibi vero: »Nulla gens tam inhumana est, nulla regio tam remota, cui aut passio ejus,« Christi videlicet, »aut sublimitas majestatis ignota sit« (Lactant. lib. IV. Inst. cap. 26). Denique alio adhuc in loco: »Ab ortu, inquit, solis usque ad occasum lex divina suscepta est« (Idem, lib. V, cap. 13). Quis autem diffiteri potest eam religionem esse veram, quae per totum terrarum orbem eodem plane propagata est modo, quem divino afflante Spiritu, prophetae longe antea praedixerant? Sed hoc argumentum paulo aliter et uberius tractatum ab Arnobio vidimus et expendimus.

Caeterum Lactantius (Lactant. lib. III Inst., cap. 10) in propositionis suae confirmationem alia profert eorumdem sacrorum vatum testimonia, quibus palam [Col. 1057B] denuntiaverant fore, ut Christus, abdicato et exhaeredato Judaico populo, christianos faceret regni sui haeredes. Primum autem desumit ex his Hieremiae verbis: Ecce dies veniunt, dicit Dominus, et consummabo domui Israel, et domui Juda testamentum novum, non secundum testamentum quod disposui patribus eorum in die, qua apprehendi manum eorum, ut educerem eos de terra Egypti; quia ipsi non perseveraverunt in testamento meo, et ego neglexi eos, dicit Dominus (Hierem. cap. XXXI, 31 et 32). Quae quidem leguntur in LXXII interpretatione, et apud Cyprianum (Cyprian. lib. I, adv. Judaeos, § 11), qui ea sicuti Lactantius noster interpretatus est. Eodem quoque modo duobus in libris contra Judaeos et Marcionem inde argumentatur Tertullianus (Tertull. lib. [Col. 1057C] adv. Judaeos, cap. III, et lib. IV adv. Marcion. cap. I), qui tamen duobus illis in locis diversa ratione retulit Hieremiae verba. Sed hujus diversitatis non alia procul dubio causa fuit, nisi quia illa aliquando ab ipso, sicut aliis Ecclesiae Patribus usu haud semel venit, memoriter tantum reddita sunt. Hieronymus vero (Hieronym. in cit. Hierem. loc.) haud dubitanter asseverat Paulum Apostolum hoc antea usum fuisse testimonio, omnesque deinceps ecclesiasticos viros censuisse illud in primo Christi adventu completum quando Evangelium Veteri Testamento successit.

Secundam futurae hujus successionis praedictionem his Lactantius (Lact. ibid.) censet exprimi ejusdem Hieremiae verbis: Dereliqui domum meam, dimisi haereditatem meam (LXXII addunt: Dedi dilectam animam [Col. 1057D] meam) in manus inimicorum ejus. Facta est haereditas mea mihi, quasi leo in sylva. Dedit super me (LXXII contra me) vocem suam, ideo odi eam (LXXII odivi) eam (Hieronym. cap. XII, 7 et 8). Haereditatis enimvero nomine, ait Lactantius, non regnum designatur, sed ingrati et impii haeredes Judaei, quibus Christus factus est sicut leo, id est, praeda, quando cum crucis supplicio interfecerunt, cum prius dedissent super, sive contra ipsum suam vocem, id est mortis sententiam. Hieronymus vero et alii magno consensu huic propheticorum verborum interpretationi subscripserunt.

Porro autem inde colligit Lactantius christianos ex gentibus a Christo convocatos et suffectos in [Col. 1058A] Judaeorum locum, filios horum ipsorum appellari. Quod ille insuper confirmat Sibyllino versu, quem in secundo antiquiore codice regio sic latine legimus: Judaeorum beatum divinum genus coelestium. Sed illud maledieo dente carpit Gallaeus, quod auctor noster dixit christianos Judaeorum filios nuncupari; quia Paulus manifeste, uti ille ait, ab gentibus distinxit Judaeos (Paul. epist. ad Galat. cap. III, 7 et 29, et cap. IV, 31). Quid ergo, bone vir, nonne innatum in antiquos Ecclesiae Patres odium te occaecavit? Qui enim oblivisci aut dissimulare potuisti christianos ab eodem Apostolo semen Abrahae, atque illius sicut et liberae, id est, Sarae filios appellari?

Quamobrem omissis his inepti scholiastae quisquiliis, Lactantium nostrum sequamur (Lact. ibid.). [Col. 1058B] Suam autem assertionem rursus probat hac Isaiae praedictione (Isaiae cap. XLII, 6 et 7): Apud quem, inquit, Pater summus ad Filium loquitur, dicens: Ego Dominus Deus vocavi te in justitiam, et tenebo manum tuam, et confirmabo te (LXXII et Cyprianus (Cypr. lib. II adv. Judaeos, § 7), confortabo te), et dedi te in testamentum generis mei (LXXII in foedus generis Israel) in lucem gentium aperire oculos caecorum, producere ex vinculis alligatos, et de domo carceris sedentes in tenebris. Quibus ille verbis significari putat nos, cum antea tanquam caeci, et carcere inclusi, Deum veritatemque ignoraremus, fuisse ab eo illuminatos, solutos malis vinculis, et in regni coelestis adscitos haereditatem. Eadem fuit sententia Tertulliani, quem velim audias, adversus Judaeos disputantem; [Col. 1058C] »Aspice,« inquit, »universas nationes, de voragine erroris humani exinde emergentes ad dominum Deum creatorem, et ad Deum Christum ejus; et si audes, nega prophetatum. Statim tibi promissio occurrit . . . . . Sicut per Isaiam dicit: Ecce dedi in dispositionem generis mei, in lucem gentium, aperire oculos caecorum, utique errantium, exsolvere de vinculis vinctos, id est, de delictis liberare, et de domo carceris, id est, mortis, sedentes in tenebris ignorantiae scilicet.« (Tertull. lib. adv. Jud. cap. XII). Quid autem Lactantii, oro te, disputationi magis congruum? Nonne is tibi videbitur illam ex hoc Tertulliani fonte hausisse? Quis ergo inficiabitur veram esse religionem sectatorum Christi, quos prophetae et ipsemet Christus annuntiaverant in locum [Col. 1058D] exhaeredati populi Judaici divinitus substituendos? Sed de his legendi Justinus in Dialogo cum Tryphone, et Eusebius de Demonstr. Evang. lib. IX, pag 443, et seq. atque alii.

Neque porro illae dumtaxat, quae exitum suum habuerunt, de christiana religione instituenda ac propaganda praedictiones; sed ejusdem etiam religionis sanctitas, documenta et praecepta, quibus eam profitentes per totum vitae suae curriculum fideliter obsecuti sunt, veritatem illius mirum plane in modum comprobant. Nam omnis christianorum, inquit Lactantius (Lactant. lib. V, cap. 9), religio quid aliud praecipit, nisi ut illi non solum sine scelere et macula, sed pie sancteque vivant? At fieri non potest, [Col. 1059A] pergit ille, ut qui omnibus vitae suae actibus non errant, in ipsa errent religione, quae rerum omnium caput et summa est. Ecquis vero non fatebitur fieri neutiquam posse, ut maxima hominum, qualis jam tum Lactantii aetate erat, christianorum multitudo, omni vitae suae tempore, in vera pietate et sanctimonia constanter perseveraret; quin pura et sana sint ea, quibus sedulo obtemperabat, instituta praecepta, ac documenta? Atqui christiani, uti saepius jam ostendimus, et infra adhuc dicetur, minime vero gentiles vitam hujuscemodi agebant. Ergo tam vera erat illorum quam falsa horum religio.



ARTICULUS II.

Quam luculenter Lactantius christianae religionis veritatem [Col. 1059B] asseruerit ex dirissimis Martyrum suppliciis, ad extremum usque vitae spiritum, non sine divinae gratiae auxilio, constantissime toleratis.

Aliud ad vindicandam christianae religionis veritatem argumentum, caeteris procul dubio non minus validum, Lactantio suppeditavit invictissima infinitorum cujuslibet aetatis, sexus, et conditionis martyrum constantia qua eam ubique ad extremum usque vitae spiritum defenderunt. Quamvis etenim omni suppliciorum genere, ac iis etiam, quae humana rabies excogitare potuit, crudelissimis saepissime excruciati fuerint, numquam tamen labefactari potuit eorum constantia, ac semel susceptae religionis propositum. Sed Lactantium nostrum pulchre, ut solet, ea de re disserentem, si lubet, audiamus: »Cum [Col. 1059C] ab ortu solis usque ad occasum, lex divina suscepta sit, et omnis sexus, omnis aetas et gens, et regio unitis ac paribus animis Deo serviant, eadem sit ubique patientia, idem contemptus mortis, intelligere debuerant aliquid in ea re esse rationis, quod non sine causa ad mortem usque defendatur« (Lact., lib. V, cap. XIII). Quomodo namque tantus potuit esse tot christianorum hominum, aetate, sexu, conditione tam diversorum, et in regionibus a se invicem adeo remotis habitantium consensus, tantaque pro religionis suae defensione conspiratio; nisi invictissimis rationum momentis persuasum omnino habuerint eam veram, nec humano ullo ingenio, sed ab ipsomet Deo institutam fuisse? Tanta siquidem hominum multitudo simul errare non potuit, nisi forte dixeris eos omnes [Col. 1059D] eo stultitiae devenisse, ut unanimi consensu tormenta gravissima et mortem, quae vitare facillime poterant, nulla ratione omnibus commodis ac vitae suae praetulerint.

Sed haec mira prorsus martyrum fortitudo paulo attentiori animo consideranda est. Fatebantur ethnici christianos esse homines placidissimos, justorum imitatores, qui bona, ut ait Lactantius, et justa operabantur. Tanta tamen iniquitate ac feritate illos, ob solam Christi fidem, excarnificabant, quanta ac quam mirabili prorsus patientia innocentes ac vitae integerrimae illi viri quaelibet tolerabant irrogata sibi supplicia. Nam impii judices, tyranni et carnifices, contra omne humanitatis jus et fas, illos ne audita quidem [Col. 1060A] causa, sed propter solum christianum nomen condemnabant, laniabant, occidebant. Quin etiam animas eorum, ut loquitur auctor noster, opes, liberos ferro et igni appetendo, horrenda prorsus immanitate ipsasmet feras, lupos et serpentes superabant. Quod quidem ille adhuc exprimit hoc Virgilii versu, sed tacito ejus nomine:

   Lupi seu
Raptores atra in nebula, quos improba ventris
Exegit caecos rabies.
(Virgil., lib. III Aeneid., v. 354 et seq.) Sed immanissimos christiani nominis hostes non saeva ventris sicut feras, sed saevior cordis rabies efferaverat; nec hi in atra nebula, sed aperta praedatione in homines plane innocentes grassabantur. Parum autem erat eos viventes vexare, ac dirissimis [Col. 1060B] necare suppliciis, sed horribili crudelitate mortuis illudebant eorum corporibus.

Ea autem erat plane diabolica ethnicorum iniquitas, ut si quis christianus doloris aut mortis metu, coeleste sacramentum, id est, Christi religionem desereret, sacrificaretque falsis numinibus, hunc laudarent et honoribus mactarent, hoc est, ut alibi diximus (Dissertat. in Minuc., cap. VIII, art. II), augerent et cumularent. Contra vero in verae religionis professione perseverantes vocabant impios atque, ut a nobis observatum est (Ibid., cap. XII, art. I), desperatos, totisque in eos incumbebant carnificinae viribus. Quamobrem Lactantius asserit (Lactant., lib. V, cap. 11) hos inhumanissimos tyrannos a prophetis, procul dubio nostris, bestias merito vocari. Nam bestiis, [Col. 1060C] inquit, erant saeviores, nihilque hominis aliud gerebant, quam lineamenta et summam figuram. At, inquit ille, nihil, teste Cicerone, his miserius (Cicer. in fragment., tom. II, pag. 36).

Operae autem pretium est hic ea referre quae ab illo de crudelissimi cujusdam tyranni, quem solo bestiae nomine appellat (Lact., lib. V, cap. 11), inaudita hactenus saevitia et immanitate narrantur: Illa est, inquit, vera bestia, cujus una jussione

Funditur ater ubique cruor.
   Crudelis ubique
Luctus, ubique pavor, et plurima mortis imago.
(Virg., lib. II Aeneid., v. 647, et lib. II, v. 268 et seq.) Ibi ille plura conjunxit Virgilii carmina suppresso, uti adsolet, nomine, et in variis ejus libris decantata, nisi forte librarios potius errasse dixeris. Pergit [Col. 1060D] vero: »Nemo hujus tantae bulluae immanitatem potest pro merito describere, quae uno loco recubans, tamen per totum orbem dentibus ferreis saevit, et non tantum artus hominum dissipat, sed et ossa ipsa comminuit, et in cineres furit, ne quis exstet sepulturae locus.« Ibi autem belluae nomine impium crudelemque procul dubio designat Diocletianum, cujus Eusebius (Euseb., lib. VIII Histor. Eccl., cap. III et seqq., pag. 293 et seqq.) haec et alia plura similia infandae in christianos inhumanitatis facinora memorat. At illud in primis quod scribit Lactantius noster, ferum illum imperatorem in occisorum martyrum saevisse cineres, potest confirmari testimonio jam laudati Eusebii (Idem. ibid., cap. VI, pag. 298), qui [Col. 1061A] memoriae prodidit Dorothei et Gorgonii, regiorum cubiculariorum, corpora, quae post mortem convenienti sepulturae tradita fuerunt, ex sepulcro eruta, projectaque in mare, ne quis eos in sepulcris conditos, pro diis habitos adoraret. Parem quoque Tertullianus ethnicorum in sepulta martyrum corpora furorem exagitat et insectatur (Tertullian., Apologet., c. XXXVII). Sed de illo nos infra suo loco agemus. At Lucius Cecilius, uti alibi annotavimus (Dissert. in Luc. Cecil., cap. XII, art. III), narrat eamdem fuisse inhumanissimi Galerii, cum Diocletiano imperantis, saevitiam ac feritatem. Si quis itaque bestiae nomine utrumque imperatorem ab auctore nostro designari recte probaverit, nos in suam eo facilius adducet opinionem, quo certius est latas adversus christianos [Col. 1061B] leges utriusque imperatoris nomine fuisse inscriptas.

Prosequitur auctor noster (Lact., ibid.), asseritque ab imperatoris Diocletiani satellitibus ac ministris tanta, tamque gravia excogitata fuisse ad excarnificandos et occidendos christianos tormentorum genera, ut ea nemo dicere, nec ullus voluminum numerus capere potuerit. Quaedam tamen ille ibi recenset, quae ab laudato Eusebio (Euseb. loc. cit., cap. VII et seqq.) satis confirmata, singillatim referre foret longius. At silentio is praeteriri non debet, quem Lactantius memorat ex ferocissimis illis hominibus unum ad cruentas caedes praecipitem exstitisse, qui in Phrygia, inquit, universum populum cum ipso pariter conventiculo concremavit. Sed hoc ab eodem Eusebio sic describitur: »Certe urbem quamdam Christianorum [Col. 1061C] in Phrygia milites armati obsidione cinxerant, injectoque igne totam una cum viris, et mulieribus, ac parvulis, Christum Dominum invocantibus, concremarunt.« Valesius autem et alii, immo vero Gallaeus etiam fatentur eamdem historiam ab utroque Eusebio et Lactantio narrari. Vide ergo utrum apud Lactantium (Lact., ibid., cap. II), idem significet conventiculum, atque apud Eusebium vox graeca , id est, oppidulum. At animadvertas velim quod paulo antea dixerat ipse Lactantius, cum Nicomediae in Bithynia oratorias litteras doceret, contigisse ut eodem tempore Dei templum everteretur. Numquid ergo tunc et templum, et totum oppidulum subversum fuisse significavit?

Caeterum postquam Eusebius (Euseb., lib. VIII [Col. 1061D] Histor. Eccl., cap. 12) longa enumeratione recensuit varia supplicia, quibus christiani excarnificabantur, suam sic absolvit narrationem: »Singulos quidem martyres nominatim commemorare longum, ac difficile fuerit, ne dicam prorsus inexplicabile.« Plura autem de hac Diocletiani persecutione, et de incenso illo conventiculo, Lucius Cecilius in suo de Mortibus persecutorum libro tradidit, quae in nostra de hoc libro dissertatione explanare contendimus (Dissert. in Luc. Cecil., cap. VIII, art. IV et seq.).

At subsequamur, si placet, Lactantium nostrum (Lactant., lib. V, cap. 11) diserte asseverantem eo usque processisse insatiabilem quorumdam crudelitatem, ut juberent, curam tortis, sicuti ille ait, dili [Col. 1062A] genter adhiberi, ut ad alios cruciatus membra renoventur, et reparetur novus sanguis ad poenam. Testatum vero Eusebius alicubi facit (Euseb., lib. VIII Hist., cap. 11) quosdam martyres, variis curantium remediis refocillatos, ad mortem fidentiores perrexisse. Nos vero in jam citata de Lucii Cecilii libro dissertatione (Dissert. in Luc. Cecil., cap. XII, art. III) ostendimus Galerium imperatorem hac falsa pietate, quae ipsamet crudelitate crudelior erat, martyres nostros ad novos et redintegrandos praeparasse cruciatus.

Quidam vero, pergit Lactantius, sceleratissimi homicidae, aut nimio in christianos odio, aut innata animi feritate, aut tandem ut imperatoribus impie adularentur, ausi sunt saeva illorum edicta saevioribus explicationibus interpretari, ac singillatim enarrare [Col. 1062B] quibus suppliciis christianos excruciari oporteret. Sed juvat ipsummet Lactantium loquentem audire: »Sceleratissimi, inquit, homicidae contra pios jura impia condiderunt. Nam et constitutiones sacrilegae, et disputationes jurisperitorum leguntur injustae. Domitius de officio proconsulis libro septimo rescripta nefaria collegit, ut doceret quibus poenis affici oporteret eos, qui se cultores Dei confiterentur.« (Lactant. loc. cit.) Ab Eusebio autem discimus (Euseb., lib. VIII Histor. Eccl., cap. 2) anno decimo nono imperii Diocletiani, mense Martio, circa diem festum dominicae passionis, datas esse duas leges, quarum prima praecipiebatur Ecclesias ad solum usque dirui, cremari sacros codices, infamia notari honoratos, qui in fidei christianae proposito permanerent, ac plebeios libertate spoliari. [Col. 1062C] Nec multo post lata altera lege jubebatur, ut omnes ubicumque Ecclesiarum praesules conjicerentur in vincula, ac quoquo tandem modo sacrificare diis cogerentur. In Cecilii tamen libro de Mortibus persecutorum legimus sancitam fuisse a Diocletiano legem, sexto kalendas martias, qua cautum erat, ut omnes christiani cujuslibet ordinis aut gradus, omni privarentur honore et dignitate, atque in eos quibuscumque suppliciis animadverteretur. Sed de his in nostra de hoc Cecilii libro dissertatione disputavimus (Dissert. in Luc. Cecil., cap. VIII, art. IV).

Citatum porro a Lactantio Domitium censent eum esse Domitium Ulpianum, Alexandri imperatoris praeceptorem, qui decem de officio proconsulis libros, nunc deperditos ediderat. Ex his autem libris plura [Col. 1062D] in Digestis transcripta reperies (lib. I Digest., tit. 15 et alibi). Utrum autem is ipse sit, de quo auctor noster loquitur, vel alius, Diocletiano imperante, jurisconsultus, expende, quaeso, ac pronuntia.

At certe ille jure prorsus merito detestatur acerbiorem omnibus tormentis falsam quorumdam praesidum indulgentiam, qui simulata humanitate et clementia, christianos torquere se nolle fingebant; ut ab illis facilius religionis suae repudiationem extorquerent. Neque ipse ab aliis tantum acceperat nonnullos sibi mirifice blandiri, quod eorum administratio hac in parte fuisset incruenta: sed, »Vidi ego, inquit, in Bithynia Praesidem, gaudio mirabiliter elatum, tamquam barbarorum gentem aliquam subjugasset: quod [Col. 1063A] unus qui per biennium magna virtute restiterat, postremo cedere visus est.« Narrat autem Eusebius eosdem ethnicos machinas omnes adhibuisse, ut quibusdam falso persuaderent alios christianos diis tandem sacrificasse: »Adeo,« inquit, »pietatis hostes magno utique aestimabant, si id, quod voluerant, perfecisse saltem viderentur« (Euseb., lib. VIII Hist. Eccl., cap. 3). Addit tamen id adversus fortissimos Christi martyres parum prospere successisse.

Verum quam fraudulenta erat horum certe paucissimorum lenitas, tam horrenda erat aliorum pene omnium feritas, qui belluis longe saeviores, nova et caeteris atrociora semper excogitabant tormenta, quibus christianos crudelius quam antea excarnificarent et interficerent. Nobis vero, si fidem omnem praebere [Col. 1063B] dubites, eam procul dubio non denegabis Lactantio, qui de iis, quae tempore adhuc suo agebantur, aut ipse viderat, aut certo certius didicerat, hunc scribit in modum: »Spectatae sunt, spectanturque adhuc per orbem poenae cultorum Dei, in quibus excruciandis nova et inusitata tormenta excogitata sunt. Nam de mortis generibus horret animus recordari, cum immanium bestiarum, ultra ipsam mortem, carnificina saevierit.« (Lact., lib. VI Inst., cap. 17). Dicit itaque ultra mortem, sicut prius dixerat, eos in martyrum cineres saeviisse.

Neminem porro sanae mentis hominem esse putamus, qui ex hac certissima tot tantorumque suppliciorum, a christianis tanta constantia toleratorum, narratione apertissime non videat veram esse illorum [Col. 1063C] et falsam gentilium religionem. Ea enim religio plane falsa esse convincitur, cujus sectatores summa iniquitate ac contra omnia divinarum et humanarum legum jura christianos, prorsus innocentes, ac veri Dei cultores, non audita umquam causa, sed suum solum ob nomen, iis necabant cruciatibus, quos, ut ait Lactantius, horret animus recordari. Vera enim religio cum scelere et injustitia consistere non potest. Contra autem haec religio vera est, cujus sectatores pietate, aequitate, morum integritate, fatentibus etiam hostibus suis, plane conspicua, haec omnia supplicia ad mortem usque miranda prorsus constantia atque, ut Lactantius adhuc asseverat (Idem lib. V, cap. 17). non necessitate, sed voluntate tolerabant. Nihil enim facilius illis erat, quam vel semel vel etiam ficte, ejurato nomine suo, non solum omnia illa tormenta [Col. 1063D] declinare, sed praemia etiam temporalia, honores et dignitates consequi.

Quis insuper sani capitis homo, cum cerneret martyres, tanta tamque crudelia quarumlibet poenarum tormenta mirabili et invicta prorsus patientia perpeti, statim fateri non cogebatur, nec ipsam, inquit Lactantius, patientiam sine Deo cruciatus tantos posse sustinere? Non enim latrones et robusti corporis viri possunt tam patienter ejusmodi lacerationes perferre, sed exclamant, gemitus edunt et dolore vincuntur. Cur ergo? Quia illis, ait auctor noster, deest inspirata patientia. Atqui si martyrum nostrorum patientia humanas vires superavit, si ipsis ab omnipotente [Col. 1064A] Deo inspirata est, uti etiam in superioribus dissertationibus nostris ostendimus (Dissert. in Minuc. Octav. cap. VI, art. IV), hinc evidentissime conficitur veram esse christianam religionem.

Novum autem huic argumento robur ac firmamentum inde accedit, quod his invictissimorum martyrum nostrorum poenis ac caedibus non modo non minueretur christianorum numerus, sed magis magisque semper augeretur. Talis siquidem, adeoque universalis hujuscemodi tormentorum et mortis contemptus, aliis plane persuasit aliquid procul dubio in eorum religione esse prorsus insolitum ac divinum; quo factum est, ut unde everti debebat, hinc altiores egerit radices, firmiusque stabilita et disseminata fuerit. Et certe hac pene incredibili martyrum patientia [Col. 1064B] docti pariter atque indocti agnoverunt veram esse illorum religionem, eamque non hominum ingenio, sed Dei ipsius ope ac virtute fundari. »Nam cum videat vulgus«, inquit, »dilacerare homines variis tormentorum generibus, et inter fatigatos carnifices invictam tenere patientiam, existimant id, quod res est, nec consensum tam multorum, nec perseverantiam morientium, vanam esse, nec ipsam patientiam sine Deo cruciatus tantos posse superare« (Ibid. lib. V. cap. XIII), vel sicut brevius postea dixit: Augetur religio Dei, quanto magis premitur. Plurimis enim, examinata et cognita causa cur christiani tam patienter haec perferrent, merito displicuit iniquissima tyrannorum crudelitas, atque explorata mirabili martyrum patientia ac virtute, agnoverunt ipsorum [Col. 1064C] innocentiam, ac illius, quam tam constanter tuebantur, religionis veritatem.

Eodem quoque modo Tertullianus (Tertull. Apolog. cap. L) adversus gentiles in christianae religionis defensionem argumentatur, ac publico in scripto audacter asseverat horrendam tyrannorum crudelitatem fuisse illecebram, qua alii ad illius religionis professionem alliciebantur. Qui enim videbant quibus suppliciis martyres torquerentur, causam requirebant, ac facile agnoscebant illorum innocentiam; qua agnita, religionem christianam amplexabantur. Atque ita, ut ait Tertullianus, martyrum sanguis erat semen christianorum, ac quam eorum religio vera sit, certissima comprobatio. In superioribus porro nostris dissertationibus ostendimus quomodo alii [Col. 1064D] Ecclesiae Patres hoc pro christiana religione argumentum proponant, explicent, et confirment.



ARTICULUS III.

Solvuntur contraria gentilium argumenta, quibus probare conabantur christianos vi, poenis et tormentis ad majorum religiones revocandos; quia iniquus foret Deus, qui eos in egestate et inopia degere permittit.

Quamvis diminuto gentilium populo, numerus christianorum mirum plane in modum multiplicatus, tanta, ut diximus, evidentia veritatem religionis nostrae demonstraret, pervicaciores tamen ethnici hac aliisque rationibus minime commoti, objiciebant servandas esse majorum religiones, et christianos ad eas retinendas vi ac tormentis, cum id aliter fieri non [Col. 1065A] posset, jure merito compellendos. Lactantius autem ultro fatetur (Lactant. lib. V, Inst. cap. 19) in ea majorum religione permanendum, quae verum Deum colit, quae tormenta quaelibet, ac illatam mortem libenter ferendo propugnatur: non vero illam quae veri Dei cultum prohibet, conaturque, innocentes viros occidendo, se ipsam tueri. Nam hoc iniquorum, et illud justorum hominum officium est. Nihil quippe magis voluntarium, quam religio. Deus enimvero nullum amat, nisi ab eo libere ametur; nullum precantem audit, nisi sponte atque ex animo ad precandum accedat: »Religio itaque«, uti Lactantius loquitur, »cogi non potest. Verbis potius quam verberibus res agenda est, ut sit voluntas.« Prius vero Tertullianus dixerat: »Nemo se ab invito coli volet, [Col. 1065B] ne homo quidem.« Et postea: »Iniquum videretur liberos homines invitos urgeri ad sacrificandum. Nam et alias divinae rei faciendae libens animus indicitur.« (Tertull. Apolog. cap. 24 et cap. 28.) Sed plura de Tertulliano infra disputabimus.

Christiani ergo haec probe intelligentes, neminem ad suscipiendam religionem suam cogebant, aut in ea retinebant invitum: sed eam solam veram esse docebant, probabant, demonstrabant. Quamobrem Lactantius noster, quemadmodum Cyprianus (Cyprian. tract. ad. Demetrian.) omnes ethnicos provocat, ut sine ulla vi et injuria, sed omni qua pollent, arment se eloquentia, ac cominus congrediantur cum christianis, et singula eorum documenta discutiant, ac si possint, refellant. Petit insuper, ut clare demonstrent [Col. 1065C] quae fuerit deorum et rituum suorum origo, quo ritu illi honorandi sint, quae in eorum cultu merces, aut in contemptu poena homines maneat. Sed quantavis eloquentia pollerent, numquam id definire ausi sunt; ne deorum suorum, quos mortales fuisse diffiteri nemo poterat, ortum, res gestas, interitum, sepulcra patefacientes, summae profecto dementiae arguerentur. Contra vero christiani, quantumlibet rudes et imperiti, disertissime demonstrabant veritatem religionis suae, et omnium ejus institutorum sanctitatem. Quid ergo aliud inde concludendum; nisi quod res ipsa, ait Lactantius, et veritas loquitur, horum veram, illorum falsam esse religionem?

Acerrimo adhuc telo ethnicos confodit, qui palam vociferabantur vel ob id solum puniendos esse christianos, [Col. 1065D] quia majorum suorum religiones funditus destruebant. Non enim illas, inquit, magis evertebant, quam Aegyptii, qui turpes bestias et quaedam dictu pudenda, de quibus nos alibi, et adhuc infra agemus, pro piis venerabantur. Non magis etiam eas auferebant, quam ipsimet ethnici, qui cum adorarent deos suos in templis, eos, ut alibi adhuc ostendimus, in theatris deridebant. Non magis denique illas convellebant, quam Epicurei et alii philosophi, qui nullos deos, aut si qui sint, illos nihil curare, aut omnia sponte nata esse, de quibus adhuc nos satis alibi, tam impudenter quam imperite docuerunt. Nulla ergo ratione gentiles his omnibus hominibus, deos suos irridentibus aut negantibus, impune dimissis, [Col. 1066A] tanta crudelitate in Dei veri cultores christianos, tamquam in verae religionis eversores furebant ac bacchabantur.

Deinde vero facab his solis religionem cultumque deorum destrui, atque idcirco deos ab illis solis affici injuria, horum, inquit Lactantius (Lactant. lib. V, cap. 20) deorum erat suas injurias ulcisci. Non enim nisi potentia et divinitate destituti sint, humano indigebant auxilio, quo de inimicis suis poenas sumerent. Et certe Cicero perhibet in suis, id est, antiquorum Romanorum legibus, hoc fuisse sancitum: Pietatem adhibento, opes amovento. Qui secus faxit, ita in ejusdem Ciceronis textu (Cicer. lib. II de Legib.) et regio operum Lactantii antiquiore codice, Deus ipse vindex erit. Quapropter Cyprianus [Col. 1066B] eosdem gentiles eodem modo, hisque verbis insectatur: »Si quid diis tuis numinis et potestatis est, ipsi in ultionem suam surgant, ipsi se sua majestate defendant; aut quid praestare colentibus possunt, qui se de non colentibus vindicare non possunt? . . . . . Pudeat te eos colere, quos ipse defendis: pudeat tutelam de iis sperare, quos tu ipse tueris.« (Cyprian. tractat. ad Demetr.) At in superioribus nostris dissertationibus animadvertimus quantum ethnici hoc argumento premerentur.

Ad haec vero ethnici christianos diis sacrificare cogendo, nullum plane ulli beneficium dare poterant, non diis quidem: quod enim ab invito extorquetur, illud non sacrificium, sed exsecratio est. Quid vero, quod eo ipso dii non sunt, qui sic ab invitis, ut paulo [Col. 1066C] ante dicebamus, volunt honorari. Huc accedit, quod nullus non insani capitis homo id postulare potest.

Neque etiam ethnici hac vi atque violentia bene de christianis merebantur. Nullum siquidem tribuitur nolenti et recusanti beneficium. Neque dixeris pietatis officium esse consulere omnium, atque etiam nolentium saluti. Nam crudelitas vera, minime autem pietas est, quae aliorum falsa numina colere recusantium saluti consulere se putat, illos, nisi ea adorent, cruciando, atterendo, perdendo, et interficiendo. Eapropter christiani ne minimo quidem homini, qui Deum verum colere nolebat, vim faciebant, ut illum ingratiis coleret. Certo quippe certius noverant, eum, qui Deum, sicuti par est, non veneratur, impietatis suae poenas ipsi aliquando daturum.

[Col. 1066D] Contra tamen ethnici instabant: Si dii injurias sibi illatas debeant ulcisci, Christianorum quoque Deus, si verus et omnipotens est, prohibere debebat, ne sui cultores tantis cruciatibus torquerentur. Atqui id ille non solum tacitus sinit, sed permittit etiam ut alii, a quibus numquam colitur, divites, opulenti, felices sint, atque ad summos conscendant dignitatum omnium gradus. Verum jam vidimus quomodo hoc argumentum, sive perpetua gentilium querimonia, a Minucio Felice refellatur ac diluatur.

Respondet veronoster Lactantius gentiles sic argumentantes, omnia metiri corpore, cupiditate ac voluptate, non autem animo, in quo solo, inquit, est homo. Si enim animo suo et recta ratione uterentur [Col. 1067A] agnoscerent utique corporis bona tam caduca esse ac fragilia, quam ipsum corpus; animi vero, non secus ac ipsum, solida esse et perpetua; quippe quae in sola virtute posita sint. Deinde etiam, Deus, sicuti pergit auctor noster, variis, sed justis semper rationibus permisit christianos egestate, inopia, cruciatibus et suppliciis vexari; ne, sicut olim praevaricatores Judaei, otio torpentes, laberentur in luxuriam; ut etiam fides illorum ac devotio probaretur; ut gentiles cognita admirabilis eorum patientiae causa, impios deorum cultus desererent, et eorumdem christianorum numerus semper augeretur; denique ut is ipsemet aequissimus Deus illorum constantiam et virtutem aeterna felicitate remuneret, ac iniquissimos eorum persecutores poenis sempiternis afficiat.

[Col. 1067B] Tertullianus vero antea dixerat idcirco: Nos haec pati Deus patitur (Tertull. Apolog. cap. 50), quia tyrannorum, christianos torquentium et atterentium, iniquitas erat certa horum innocentiae comprobatio, ac christiani effuso ob ejusdem veri Dei ac Christi confessionem sanguine, et omnium peccatorum veniam, et aeternam felicitatem adipiscebantur. Sed de Tertulliano postea adhuc agendum.



ARTICULUS IV.

Diluuntur alia ethnicorum argumenta, petita ex quorumdam christianorum lapsu, ac Reguli et Mutii in acerba morte constantia, ac quia christianos publicarum calamitatum causam esse dicebant.

[Col. 1067C] Tot tantisque rationum momentis, tantoque argumentorum hactenus expositorum pondere nondum oppressa fuerat caeca et indomita gentilium pervicacia. Nobis enim adhuc objiciebant non adeo mirandam esse martyrum nostrorum fortitudinem, quandoquidem multi, tormentis cedentes, a nostra religione defecerunt. Ne quis vero conqueratur argumenti hujus vim imminui, ea adjiciemus, quae de illis Eusebius memoriae mandavit: »Alii, inquit, non pauci, , sive alii plurimi, fracti animis ac debilitati, primo statim impetu prae timore conciderunt« (Euseb. lib. VIII histor. Eccles. cap. 3).

Verum illi si cum infinito aliorum, qui perseverarunt, et horrendis cruciatibus enecti sunt numero componantur, paucos esse fatendum est. Nam ut [Col. 1067D] recte Lactantius asserit, ab ortu solis usque ad occasum christiana religio suscepta erat, et omnis gens, sexus, et aetas, eadem ubique patientia, et animis paribus Deo servientes, quaelibet tormentorum genera contempserunt. Eusebius autem eodem citato loco enarrat, quam magnus fuerit horum martyrum numerus, qui omni suppliciorum genere mortem pro religione sua constantissime obierunt.

Deinde vero ille perspicue declarat plures quidem animis prae timore fractos, , primo, ut interpretatur Valesius, statim impetu: sed non inficiatur eos ad sanam rediisse mentem. At id Lactantius disertissime asseverat: »Nullus est, inquit, tam malus Dei cultor, qui data facultate, ad [Col. 1068A] placandum Deum non revertatur,« id est, ad Christi religionem, »et quidem devotione majori« (Lactant. lib. V, cap. 13). Quemadmodum ergo illorum defectio dirissimis suppliciis extorta, exemplum fuit humanae fragilitatis: ita certe spontanea eorum poenitentia fuit eximiae virtutis miraculum, quo viso, novus ad christianos populus semper accedebat. Plura hanc in rem affert Cyprianus (Cyprian., lib. de Laps.), quae etsi paulo longiora, non inutile erit hic transcribere. Ita autem ille: »Queri de tormentis potest, qui per tormenta superatus est, excusationem doloris obtendere, qui victus est in dolore. Potest rogare talis et dicere: Certare quidem fortiter volui, et sacramenti memor, devotionis ac fidei arma suscepi; sed me in congressione pugnantem cruciamenta [Col. 1068B] varia et supplicia longa vicerunt. Stetit mens stabilis et fortis, et cum torquentibus poenis diu anima luctata est: sed cum durissimi judicis recrudescente saevitia, jam fatigatum, jam lassum corpus nunc flagella scinderent, nunc contunderent fustes, nunc equuleus extenderet, nunc ungula effoderet, nunc flamma torreret, caro me in colluctatione deseruit, infirmitas viscerum cessit, nec animus, sed corpus dolore defecit. Potest cito proficere ad veniam causa talis, potest ejusmodi excusatio esse miserabilis . . . . . Sic in prima congressione devictos, victores in secundo praelio reddidit, ut fortiores ignibus fierent, qui ignibus ante cessissent, et unde superati essent, inde superarent.« Rursus autem alio in libro (Idem tract. de Unit. Eccles.): »Non statim confessorum [Col. 1068C] sanctitas, et dignitas comminuta est, quia quorumdam fides fracta est . . . . . . . Stat confessorum pars major et melior in fidei suae robore, et in legis ac disciplinae dominicae veritate . . . . . Atqui hoc ipso ampliorem consequuntur fidei suae laudem, quod ab eorum perfidia segregati, qui juncti confessionis consortio fuerunt, a contagio criminis recesserunt.« At haec sane ad diluendam gentilium argumentationem plane sufficiunt, donec alius disputandi de lapsorum, uti vocabantur, causa, nobis locus detur. Interim legi possunt et hi Cypriani tractatus, et scriptae ab illo in eamdem causam epistolae.

Urgebant iterum ethnici non minorem fuisse Reguli et Mutii, quam martyrum nostrorum fortitudinem ac constantiam. Alter enim se hosti ad certam [Col. 1068D] obtulit mortem: alter vero manum in ardentem focum injecit. Sed frivola, reponit Lactantius, et omnino inepta est haec comparatio. Regulus quippe hosti se ideo obtulit, quia captivum se vivere pudebat. Mutius autem ab hostibus captus, desperatae saluti suae hoc facinore sic consuluit; ut quam certe non meruerat, acceperit veniam. De utroque autem Regulo et Mutio jam a nobis actum est.

Verum quid haec contra christianos faciebant, ex quibus non paucissimi tantum, sicuti Lactantius recte redarguit, sed sexus infirmus et fragilis, ac cujuslibet aetatis, et conditionis, uti diximus, homines non necessitate, sed voluntate, toto se corpore dilaniari et comburi mira plane constantia patiebantur [Col. 1069A] Quam vero id praeclarum sit ac laudabile, nec ipsi quidem gentiles negare poterant. Nam illorum philosophi, etsi non suo utique exemplo, ut ait Auctor noster, coacti sunt palam confiteri veram esse virtutem, qua sapiens nullis terroribus potest de sententiae suae, ut injusti aliquid faciat, proposito divelli. Neque etiam ii, aut alius quilibet, dicere poterant delirasse citatum ab Auctore nostro Horatium, cum cecinit:

Justum et tenacem propositi virum
Non civium ardor prava jubentium,
Non vultus instantis tyranni
   Mente quatit solida.
(Horat., lib. III Carm., od. 3.) At id insuper Lactantius confirmat his Senecae verbis: [Col. 1069B] Summa virtus illis videtur magnus animus. Ea autem transcripta putant ex deperdito illius libro, qui inscribitur Fortuita, et a Tertulliano, sicuti suo loco videbimus, nominatim citatur. Illa porro verba initio ejusdem Senecae operum inter ejus fragmenta reperies.

Denique Lactantius non amplius censuit audiendos esse gentiles, qui pene incredibili audacia et importunitate numquam clamitare desinebant tollendos esse christianos; utpote qui omnium publicarum calamitatum causa erant. Impudentem enimvero hanc calumniam, quantumvis saepius, nec maximo sine fastidio repetitam, plane aspernatur. Paucis tamen verbis eam funditus evertit, palamque facit ipsosmet ethnicos, a quibus falsi dii colebantur, harumce calamitatum [Col. 1069C] esse auctores. Nam si verus tantum Deus coleretur, ac sedulo observarentur illius leges, nulla procul dubio essent bella, nullae dissensiones, invidiae, fraudes, rapinae, nulla adulteria, stupra, aliaque scelera, quae impius deorum cultus induxit. Non christiani ergo legibus suis morem sedulo gerentes, sed ipsimet gentiles tantorum criminum rei, publicarum calamitatum causa erant. Sed jam ostendimus (Dissert. in Arnob., cap. 6, art. 1 et seqq.) quibus argumentis insulsa illa gentilium redargutio evertitur ab Arnobio; ac postea videbimus qua ratione a Tertulliano refellatur.

Quis igitur Judaeus aut gentilis, cujus sana mens in sano corpore sit, inficias ire potest veram esse christianam religionem, pro cujus, ut satis probavimus, [Col. 1069D] defensione sectatores ejus, mirae prorsus et ab omnibus agnitae innocentiae et integritatis pueri, viri et mulieres tot tantaque supplicia, quae vel commemorare horret animus, nulla necessitate sed tam vera, quam voluntaria animi virtute, nec divino sine auxilio constantissime pertulerunt? A nobis porro examinatum est quomodo Arnobius christianae religionis veritatem ex eadem plane invicta martyrum fortitudine demonstraverit. Nunc vero investigandum quid in Lactantii libris de illa, sanctisque ejus institutis et documentis traditum sit et assertum. At primum videamus quid de sacris ejus scriptis statuat, et pronuntiet.



CAPUT V.
[Col. 1070A]

De sacris veteris et novi Testamenti libris, eorumque auctoribus, ex quibus Lactantius hausit christianae religionis instituta et documenta.



ARTICULUS PRIMUS.

De sacrae Scripturae in vetus et novum Testamentum divisione, divinoque sacrorum prophetarum afflatu.

Quibus et quam validis rationum momentis veritas christianae religionis a Lactantio nostro asserta stabilitaque sit, postquam demonstravimus, jam examinandum est, quae qualiave sint ejus instituta ac documenta, et quibus ex fontibus hausta fuerint. At non alii procul dubio sunt hi fontes, nisi omnes sacrarum [Col. 1070B] nostrarum Scripturarum libri, et prophetarum nostrorum oracula, ex quibus ille invictissimum, uti jam vidimus, ad asserendam nostrae religionis veritatem duxit argumentum. Quamobrem operae pretium est investigare, quid de illis ab eo traditum statutumque sit.

In duo autem Testamenta, uti ait (Lact. lib. IV, cap. 20) omnis haec Scriptura divisa est, quorum primum continet libros et legis et prophetarum, qui ea omnia exhibent, quae adventum Christi mortemque ejus antecesserunt. Hi autem libri Vetus Testamentum idcirco vocari solent. Secundum vero illa complectitur, quae postquam Christus revixit, ab Evangelistis, apostolis et aliis ejus discipulis scripto sunt tradita, atque iis idcirco novi Testamenti [Col. 1070C] impositum fuit nomen. Sed haec quae auctor noster sic enarrat, cum omnibus satis nota sint, longiori explicatione non indigent.

Tum deinde ille dicit Judaeos veteri, quemadmodum christianos, novo uti Testamento. Neque tamen existimes eum credidisse his novum dumtaxat Testamentum usui esse, sicuti et vetus solis Judaeis. Continenter enimvero addidit illa non diversa esse Testamenta, sed unum omnino et idem. Quod duplici ratione ab eo probatur. Et primo quidem; quia novum veteris adimpletio est. Quam autem id verum sit, ex iis plane conficitur, quibus supra ostendimus, redditas a sacris prophetis nostris de Christi ortu, vita, morte, ac substituendis in Judaeorum locum christianis vaticinationes, suum revera, uti praedictum [Col. 1070D] fuerat, habuisse exitum. Secundo id ab illo confirmatur; quoniam in utroque Testamento idem testator est Christus. At iis sane verbis suffragatur opinioni Justini martyris, Irenaei, Clementis Alexandrini, aliorumque, uti suo loco vidimus, veterum Ecclesiae Patrum, qui docuerunt Dei Filium, Christum Dominum, sese Moysi et antiquis patriarchis, videndum praebuisse, ac divino illius spiritu sacros vates nostros suas fudisse praedictiones. Quamobrem non levi certe brachio ethnicos caedit, qui illos divino Spiritu repletos fuisse perperam negabant. Quin immo palam ille ostendit inde factum, ut iidem prophetae pleraque futura, tamquam praeterita, aut in conspectu suo peracta describerent.

[Col. 1071A] Neque objici poterat haec ab iis insano quodam furore correptis fuisse pronuntiata. Nullus enim, inquit auctor noster, sic mentis emotae, id est, a mente ita alienatus, potest vere praedicere futura, et cohaerentia loqui. Quae autem sacri prophetae nostri de Christo Domino praelocuti fuerant, haec non modo reapse, uti vidimus, evenerunt, sed omnia etiam illorum dicta ita sibi invicem et cohaerent, et concordant, ut neuter umquam sibi aut alteri contradixerit.

Huc accedit quod ab illis penitus abfuisse ostendimus, ullam, qua falsi prophetae ducuntur, fallendi causam, et voluntatem, aut lucri studium. Sibi enimvero commissum a Deo munus dum exsequerentur, extemporali cibo contenti, atque iis omnibus, [Col. 1071B] quae ad vitae tutelam non omnino necessaria sunt, derelictis, Judaeorum scelera, pravosque mores tam fidenter et libere redarguebant; ut illi inde offensi, quosdam ex his crudelissime trucidaverint. Atque id a Lactantio nostro post Cyprianum probatur evidentissimis Heliae, Jeremiae et Esdrae testimoniis. Unus vero ab illo nominatim appellatur Isaias, quem Judaei serra sectum, horrenda inhumanitate interfecerunt. Sed de hac immanissima caede alibi disputatum a nobis fuit. Nullus ergo sanae mentis homo negare potest hujuscemodi prophetas divini Spiritus instinctu ea omnia oracula edidisse, quae longissimo post tempore eventus vera esse demonstravit. Nemo igitur etiam gentilis homo fidem illis derogare ullo jure poterat.



ARTICULUS II.
[Col. 1071C]

De Scripturae sacrae antiquitate, ac primo utrum Lactantius recte definiat quando, ac quomodo Moyses Israelitas ab Aegyptiaca servitute liberaverit; quid statuat de Angelo eos praecedente, et aquam scindente, ac de miraculis in deserto ab eodem Moyse factis; et ubi ac quare legem Israelitis dederit, ac quandonam mutato Hebraeorum nomine Judaei, et terra eorum Judaea appellari coeperint.

Cum ethnicis nihil magis cordi esset quam sacrae nostrae Scripturae infirmare auctoritatem, eam cuneo saltem aliquo concutere moliebantur. Christianis itaque non ea tantum, quae supra confutavimus, objiciebant, sed eam quoque novam esse, et recens confictam. [Col. 1071D] Quamobrem Lactantius, ut prophetarum sacrorum antiquitatem ab omnibus, uti ille ait, inquirendam patefaciat, rem a sua origine orditur, a Majorum videlicet nostrorum, qui Hebraeorum principes erant, in Aegyptum migratione. Nobis autem manifestum ille facit quomodo diutius ibi intolerabili servitutis jugo oppressos Deus, Moyse duce praeposito, post annos quadringentos et triginta liberaverit. At in duobus antiquissimis codicibus regiis et aliis quibusdam, quemadmodum in Romana horum Lactantii librorum editione, scriptum est: trecentos triginta.

Dubium ergo suboritur quae vera sit lectio, et quid Lactantius Majorum nostrorum nomine intelligat. [Col. 1072A] Nam in Genesis libro alius annorum numerus his verbis notatur: Dictum est ad eum (Abram) Scito praenoscens, quod peregrinum futurum sit semen tuum in terra non sua, et subjicient eos servituti, et affligent quadringentis annis (Genes., XV, 13). In Exodo: Habitatio autem filiorum Israel in Aegypto (Septuaginta duo seniores addunt, et terra Chanaan) fuit quadringentorum triginta annorum (Exod., XII, 40). In Actibus Apostolorum: Locutus est autem ei (Abrae) Deus: Quia erit semen ejus accola in terra aliena, et servituti eos subjicient, et male tractabunt eos annis quadringentis (Act., VII, 6). Paulus vero ad Galatas de iisdem annis haec scribit: Hoc autem dico: Testamentum confirmatum a Deo, quae post quadringentos et triginta annos facta est lex (Ad [Col. 1072B] Galat., III, 17). Vides sane in quibusdam sacris libris computari quadringentos, et in aliis triginta super hos quadringentos annos assignari. Praeter hos autem sacros Scriptores Josephus litteris haec mandavit: »Reliquerunt autem Aegyptum mense Xanthico, luna quinta decima, , anno quadringentesimo trigesimo, postquam Abraham, pater noster, in Chananaeam venit, et post Jacobi migrationem in Aegyptum anno ducentesimo quinto, « (Joseph., lib, II Antiquit., c. 6).

At horumce annorum initium, numerum et finem Augustinus, ut caeteros sacrae Scripturae interpretes ac chronographos omittamus, ita explicat. »Quadringenti sane,« citatis videlicet Geneseos verbis, [Col. 1072C] »dicuntur anni propter numeri plenitudinem, quamvis aliquanto amplius sint, sive ex hoc tempore computentur, sive ex quo natus est Isaac, propter semen Abrahae, de quo ista praedicuntur. Computantur enim, sicut superius jam diximus, ab anno septuagesimo et quinto Abrahae, quando ad eum facta est prima promissio, usque ad exitum Israel ex Aegypto quadringenti et triginta anni, quorum Apostolus meminit« (August. lib. XVI de Civit., cap. 24), ipsismet nimirum verbis, quae paulo antea transcripsimus. Sed haec ille fusius alio in libro prosequitur, variasque ea de re proponit opiniones, veramque existimat sententiam Eusebii, qui dixit: Abraham cum esset 75 annorum, divino dignus habetur alloquio, et ea repromissione, quae ad eum facta est; a quo tempore, [Col. 1072D] usque ad regressum gentis Hebraeorum ex Aegypto supputantur anni 430 (Idem, lib. Quaest. in Exod., quaest. 48; Euseb., lib. I Chron.), quorum, inquit, allatis supra Pauli et Moysis in Exodo verbis mentio facta est.

Quae quidem ideo retulimus; ut quisque intelligat Lactantium narrationis suae exordium sumpsisse ab hoc Abrahae anno, si in illius textu, ut verisimilius est, legatur post annos quadringentos triginta. Nam cum de iis agat, quibus futura Christi hominis opera annuntiabantur, ab ipsa Abrahae facta a Deo promissione ordiri procul dubio debuit. Si quis vero contendat, probetque scriptum ab Lactantio nostro fuisse, Post annos trecentos triginta, horum initium [Col. 1073A] ab tempore, quo Jacob Patriarcha cum filiis suis in Aegyptum descendit, duxisse dicendus est. Porro autem hinc etiam colligitur, quos ille nomine Majorum nostrorum designare voluerit.

Quomodo autem Hebraei ab hac Aegyptiaca captivitate educti fuerint, Auctor noster hunc enarrat in modum: Moyses trajecit populum medio mari Rubro; praecedente Angelo, et scindente aquam. . . . . . . ut ait poeta:

Curvata in montis faciem circumstetit unda.
Versus hic est Virgilii in quarto Georgicorum libro.

At Gallaeus hanc Lactantii narrationem de Angelo Israelitas praecedente, et scindente aquam vellicat. Nam in Exodi, inquit, libro legimus Angelum abiisse [Col. 1073B] post illos, siccatasque aquas, vento flante et urente, postquam Moyses manum suam in mare extendisset. Verum adeo inepta est hujus hominis, Auctorem suum venenato dente ubique passim corrodentis, reprehensio; ut eam Spark jure merito rejecerit. Nam columna lucis Hebraeis usque ad Rubri maris littus anteivit: ibique scidit ejus aquas, postquam Moyses suam in illud manum porrexisset.

Tum deinde Lactantius refert miracula, quae ille in desertis fecit, sed nec omnia, nec ipso ordine, quo in sacris litteris descripta sunt. Ubi autem mira prorsus Dei erga Israelitas beneficia recenset, ibi manna coelestis alimenti pluviam appellat. Sed hi, inquit, impie ingrati, et tantorum beneficiorum prorsus immemores, in luxuriam, et Aegyptiorum idololatriam [Col. 1073C] prolapsi sunt, et aureum, ut ille loquitur, caput bovis, quem vocant Apim . . . . . figurarunt: hoc est, figurarunt caput bovis, quem Aegyptii, sicut alibi observavimus, Apim vocabant.

Deus autem populo ingrato iratus, pergit auctor noster, illum gravibus poenis mulctavit, subjugavitque legi, per Moysen datae. Rursus vero Gallaeus cum Lactantio rixatur, objicitque hoc falsum esse, si Lactantius, quemadmodum videtur, ibi significet latam fuisse legem in hujus peccati poenam. Antequam enim populus, ut ille arguit, figurasset vitulum, jam Moyses legis accipiendae causa montem adscenderat. Sed numquid Gallaeus satis attendit Moysen semel et iterum adscendisse hunc montem, ac post secundum inde descensum duas Hebraeis [Col. 1073D] dedisse legis tabulas? Tum enim eorum scelere offensus fuerat, antequam eos legi subjugaret.

Praeterea Lactantius censet hanc legem datam fuisse non in monte Sion, sed in monte Oreb (Lactant., lib. IV, cap. 17). Quod quidem a Malachia, ac postea ab Irenaeo (Irenae., lib. IV adv. haeres., cap. 21) similiter traditum est (Malach., IV, 4). Neque id mirum tibi videatur. Nam ex ipsomet Moyse et Hieronymo discimus hunc montem duplici nomine nunc Sinai, nunc Choreb vocitari (Exod., XXXI, 18; Deuteron., XIX, 1, 2; Hieronym., epist. ad Fabiol., de 12 mansion.). Quidam vero opinantur Oreb, seu Horeb, seu Choreb esse montis Sinai summam, alii occidentalem, alii orientalem partem. [Col. 1074A] Alii denique censent montes esse duos sibi cohaerentes, et Oreb Sinai inferiorem dixerunt.

Difficilius profecto est, quod Lactantius continenter adjecit Israelitas, cum in deserta quadam Syriae parte consedissent, amisisse vetus Hebraeorum nomen, ipsosque Judaeos, et terram quam incolebant, Judaeam coepisse appellari; quoniam princeps examinis eorum, inquit, erat Judas. Quis enim, argues, fuit Judas ille Hebraeorum in desertis Syriae princeps? Quis etiam nescit quam variae sint de prima Judaici nominis origine opiniones? Josephus enim, cui recentiores etiam quidam critici suffragantur, putat utrumque hoc Judaeorum nomen Hebraeis, eorumque genti impositum, postquam e Babylonia reversi, in pristina sua loca postliminio redierunt. Epiphanius [Col. 1074B] vero opinatur (Epiph., lib. I adv. haeres., § 2 et 3) illos sic cognominatos ob tribum Judae, ex religiosorum hominum genere compositam, atque iis temporibus, quibus David, Salomon, ejusque filius Roboam Hierosolymis regnabant. Sed alii cum Augustino existimant Judaeorum et Judae cognomen ortum fuisse a Juda (August., lib. XV de Civit., cap. 9), Jacobi patriarchae filio. Nonnullis adhuc visum est hanc appellationem inde repetendam, quod tribus Judae, caeteris cunctantibus, aut diffidentibus, prima medias inter maris Rubri undas Moysem secuta sit. Quid mirum igitur cum tot fuerint ea de re opiniones, si Lactantius abierit in aliquam singularem, et ab illis omnibus diversam? At Judaeorum et Judaeae nomen ejusque originem repetere videtur ex illo Juda, [Col. 1074C] qui Chananaeum et Pherezaeum vicisse, plurimasque urbes, ac nominatim Hierusalem delevisse memoratur.



ARTICULUS III.

Quot annis Moyses Trojanam cladem antecesserit: et de aliorum prophetarum, ac regum seu principum, sub quorum imperio hi floruerunt, aetate; quot elapsis post Trojanum excidium annis David et Salomon regnaverint; ac quot inde usque ad Christi tempus numerentur: utrum Zacharias fuerit ultimus propheta, et quot ab ejus aetate usque ad Christi mortem anni fluxerint: quam recte Lactantius ex hac chronologia concludat sacros vates sua omnia de Christo oracula longe antea edidisse, quam ille homo factus sit.

[Col. 1074D] Moysis, aliorumque prophetarum aetatem non aliunde Lactantius, et jure quidem merito, putavit certius posse agnosci, quam ex designato tempore, quo vixerunt et regnaverunt reges et principes, sub quorum imperio illi floruisse perhibentur. Quamobrem tempus illud investigandum esse existimat, quamvis in eo retegendo non magnam arbitretur occurrere difficultatem. Nam testatum unusquisque propheta fecit, sub quo rege, vel principe vixerit, litterisque ea mandaverit, quae divino Spiritu afflante, diu ante didicerat, quam evenerint.

Sed praestat Lactantium ipsum, de Moyse loquentem, prius audire: »Multi scriptores,« inquit, »libros de temporibus ediderunt, initium facientes a [Col. 1075A] propheta Moyse, qui Trojanum bellum nongentis ere annis antecessit« (Lactant., lib. IV, cap. 5). In utroque autem regio codice antiquissimo pro scriptores, legitur, scriptos, minus quidem bene, sed eodem sensu. Majoris itaque momenti est utriusque lectio septingentis pro nongentis annis. Dictu siquidem difficillimum an una ex his lectionibus, aut quaenam ex illis vera sit.

Quis enim hos, quos citat scriptores, nobis certo definire audeat? Postea quidem docet omnem temporum seriem ex Judaicis, Graecis, Romanisque historiis colligi. Sed cum nullum ex illarum scriptoribus nomine suo appellet, non magis certum quos ille secutus sit. Nam de Moysis aetate, et quot annis bello Trojano praeiverit, tot fere eorum sententiae [Col. 1075B] sunt, quot capita. De his autem jam diximus in Clementis Alexandrini Chronographia. Caeterum, si quis minorem annorum numerum ab Lactantio denotatum fuisse ostendat, ei suffragium nostrum haud inviti feremus. Ad falsam quippe gentilium de recentiori Moysis aetate refellendam opinionem is sane, quem retulit, penitus sufficiebat. Praetermittere tamen non possumus indicatum a Lactantio horum annorum numerum non ita abesse a Tertulliani et Josephi calculo (Tertull. Apolog., cap. XIX; Joseph., lib. I contr. Apion.). Tertullianus siquidem, ut suo loco videbimus, narrat Moysen Inacho fuisse coaetaneum, ac mille circiter annis cladem praevertisse Priami, seu Trojanum excidium. Josephus vero mille annos computat ab illorum numero, quos Manethon ab Israelitarum [Col. 1075C] ex Aegypto egressu ad Trojanum bellum elapsos esse arbitrabatur.

Post assertam hunc in modum aetatem Moysis pergit Lactantius (lib. IV, cap. 5), aitque: Is cum per annos quadraginta, quemadmodum in sacris codicibus nostris legimus, populum rexisset, successorem habuit Josuem (vel, ut in duobus regiis codicibus scriptum est, Jesum), qui septem et viginti annis tenuit principatum. Eadem est opinio Clementis Alexandrini, a quo graece cognominatur , et Augustini, qui eum Jesum Nave appellat. A Josepho etiam Jesus nuncupatur, sed dicitur annis , viginti quinque Hebraeorum rexisse rempublicam. Sed de Josue principatu, et annorum illius numero nos in exhibita [Col. 1075D] Theophili Antiocheni, et Clementis Alexandrini Chronologia.

Prosequitur Lactantius (Lact., ibid.) »Exinde sub Judicibus fuerunt per annos trecentos septuaginta.« At Clemens Alexandrinus postquam annos, quibus singuli Judices Hebraeis imperaverunt, enumeravit, sic omnem collegit eorum summam: , (Clemens Alexandr., lib. I Strom.): Quorum universus numerus usque ad Samuelem anni sunt quadringenti sexaginta tres, menses septem. Sed ibi ille annos 93 Israeliticae sub alienis regibus captivitatis tempus complectitur. Si vero hunc annorum numerum tollas, ille supererit, quem Lactantius [Col. 1076A] Hebraeorum Judicibus assignat. Verendum tamen ne librorum Lactantii scribae in numeris, qui Romano dumtaxat charactere exarati sunt, describendis, more haud insolito erraverint. Vide ergo utrum Lactantius hos captivitatis annos data opera praetermiserit; quia de sola Judicum Hebraeorum aetate loquitur. Quid vero si ille de accuratissima computandorum horumce annorum ratione exhibenda parum sollicitus, minores semper numeros retulerit; ne ethnicis, aut aliis minimam quidem hiscendi occasionem praeberet.

Postea enim, »Tum mutato,« inquit, »statu reges habere ceperunt, quibus imperium tenentibus, per annos quadringentos sexaginta« (duo manuscripti regii antiquiores, et optimae notae alii, per annos 450) usque ad Sedeciae regnum,« et Babylonicam [Col. 1076B] captivitatem. Clemens vero Alexandrinus: »A regno Davidis usque ad captivitatem, quae facta est a Chaldaeis, anni quadringenti quinquaginta duo, menses sex: ut autem colligit nostra accurata supputatio, quadringenti anni nonaginta duo, menses sex, dies decem.« (Clemens Alexandr., lib. I Strom.) Cernis certe ibi adhuc majorem, quam in regiis operum Lactantii nostri codicibus numerum indicari. De his autem agimus in jam citata Theophili Alexandrini et Clementis Alexandrini chronographia.

Denique Lactantius: »Septuagesimo post anno, Cyrus major« (uterque manuscriptus codex regius addidit, captivos Judaeos) »terris ac sedibus suis reddidit, qui per idem tempus in Persas suscepit imperium, quo Romae Tarquinius Superbus.« Ad calcem [Col. 1076C] libri secundi Paralipomenon et initio libri primi Esdrae (II Paralip., XXXVI, 22 23; I Esdr., I, 1), ille captivitatis Babylonicae finis anno hujus 70, et Cyri Persarum regis primo similiter consignatur. Qua de re Josephus, Eusebius, Eusebianique chronici auctor, et alii quamplurimi, ac nos etiam in Clementis Alexandrini chronologia disseruimus.

At qua, arguet aliquis, ratione Lactantius dixit per idem tempus Tarquinium Superbum coepisse in Romanos dominari. Nam Eusebius non modicum, inter Cyri in Persas et in Romanos Tarquinii regnantis primordia, spatium temporis interposuit. Sed eruditi chronographi triplex Cyri in Persas regni initium constituunt, quorum unum fuit, quando, toto Asiae [Col. 1076D] imperio potitus, solvit Judaeorum captivitatem. Atque ita Lactantius poterit cum aliis modo aliquo conciliari.

Difficultate etiam non carent haec Lactantii de Davidis et Salomonis aetate verba: Quorum alter, qui posterius regnavit, Trojanae urbis excidium centum et quadraginta annis antecessit (Lactant. lib. IV, cap. 8). Nam ibi, aut Lactantium memoria, aut librarios oscitantia lapsos esse, vix ullus dubitandi locus est. Communis quippe choronologorum opinio est Salomonem non minus, quam centum et quadraginta annis Trojano excidio fuisse posteriorem. Quomodo ergo totidem ac pluribus antiquior dici potest? At Isaeus tamen hujusce difficultatis nodum solvi posse puta [Col. 1077A] unius e Vaticanis codicibus auctoritate, in quo pro alter, legitur, alterum. Verborum enim Lactantii hic erit sensus: Trojanae urbis ruina centum et quadraginta annis anteivit alterum, id est, Salomonem, qui post Davidem regnavit. Non male quidem, si hujus manuscripti non admodum vetusti lectio aliorum antiquiorum testimonio firmaretur. Nobis tamen haud aegre persuadebitur veram esse illius Vaticani codicis lectionem; quandoquidem duae ultimae litterae hujus nominis alterum potuerunt facile ab antiquiore scriba et ab aliis deinceps omitti. Utrum porro ita res se habeat, alii judicent, per nos licet.

Videntur autem librarii accuratius descripsisse annorum numerum; quem Lactantius ab Davidis et Salomonis imperio ad Christi usque mortem assignavit. [Col. 1077B] De Davide siquidem haec ille tradidit. »Spiritus Dei per eum loquebatur, qui fuerat passurus post annos mille et quinquaginta. Tot enim colliguntur anni a regno David ad crucem Christi.« De Salomone autem antea dixerat: »A Salomone usque ad id tempus, quo res gesta est,« id est, Christus cruci fuit affixus, »mille ac decem anni fuerunt. Nihil nos affingimus, nihil addimus.« Recte quidem. Nam si demas quadraginta Davidici regni annos, mille tantum et decem a Salomone, ejus filio et successore, usque ad mortem Christi revera numerandi sunt. Utrum autem vera sit haec auctoris nostri opinio, si roges, respondebimus paulo plures ab veteribus Chronologis, uti ex quorumdam chronologia, a nobis alibi repraesentata patet, annos computari. At non desunt quidam [Col. 1077C] ex recentioribus doctissimi, qui ab eo tempore, quo David rex inauguratus est, ad Christum usque annos 1047, aut paulo plus aut minus elapsos fuisse existiment.

Duo demum de Zacharia propheta Lactantius (Lactant., ibid.) Theophilum Antiochenum (Theophil. lib. III ad Autolyc.) secutus, narrat, ac primum quidem illum sub Dario rege, secundo anno regni ejus, octavo mense, sua litteris mandasse oracula. Et recte quidem. Nam hoc ipsum prophetiae suae tempus ille ab ipsius libri sui initio diserte declaravit. At ab eo autem, pergit Lactantius, tempore, quo Zacharias fuit, usque ad annum quintum decimum imperii Tiberii Caesaris, quo Christus crucifixus est, prope quingenti anni numerantur; siquidem Darii et Alexandri adolevit [Col. 1077D] aetate non multo postquam Tarquinius Superbus exactus est (Zachar. 1, I; Lactant. lib. IV, cap. 14). Haec autem cum utraque Eusebii et Clementis Alexandrini chronographia, secum a nobis alibi composita, satis concordant. Ipse vero Eusebius alio in libro annos 493 numerat ab eo tempore, quo Zacharias vaticinabatur, usque ad Augustum Romanorum imperatorem. Non male itaque a Lactantio nostro anni notantur prope quingenti ab eodem Zachariae tempore, usque ad annum Tiberii Caesaris quintum supra decimum.

Secundo Zacharias a Lactantio dicitur prophetarum ultimus. At nonne Clemens Alexandrinus asseverat (Clemens Alexandr. lib. I Strom.) hoc eodem Zacharia posteriorem fuisse Malachiam, vel, sicut ipse [Col. 1078A] loquitur, , qui post eum fuit in duodecim Angelus? Nonne etiam Eusebius et Augustinus novissimos prophetas tres simul appellant (Euseb. in Chron. ad ann. 4497; August. lib. XVIII de Civit. cap. 35), Aggaeum, Zachariam, et Malachiam? Nonne tandem huic Malachiae, non autem Zachariae ultimus in sacris Bibliis locus datus est? Responderi haud inepte potest hos tres prophetas a pluribus simul nominari, quia aetate suppares fuerunt. Ultimum vero locum in sacris Bibliis ideo Malachiae datum censent; quoniam Judaeos non ad templi aedificationem adhortatur; sed ob corruptos mores, et cultus divini depravationem redarguit.

Caeterum Lactantius non alio sane consilio omnem illam texuit Hebraeorum Ducum, Judicum, et Regum [Col. 1078B] chronologiam, nisi ut ostendat sacros prophetas sua de Christo, et stabilita ab eo religione oracula longe antea fudisse, quam ipse Christus natus mortuusque fuerit. At quamvis haec chronologia ad omnes juris apices adornata non videretur; ex dictis tamen constat veram esse hanc illius opinionem, eamque tam certo, quam evidenter demonstrari. Primum enim sacri prophetae nostri, ut paulo ante dictum est, testati sunt sub quo rege aut principe oracula sua ediderint. Deinde si Zacharias, aut si velis Malachias, ultimus prophetarum quadringentis plus aut minus annis ante Christum vixerit, inde manifestissime colligitur alios prophetas, sub prioribus Judaeorum ducibus ac regibus longiori adhuc tempore ante Christum Dominum floruisse. Quamobrem Lactantius, [Col. 1078C] ut brevitati consuleret, alios praeter Zachariam nomine suo ibi non appellavit. Ipsi enimvero hunc ultimum, aut ultimis coaevum nominasse sufficiebat.

De singulorum porro prophetarum aetate plura si desideres, adi Clementis Alexandrini librum primum Stromatum, ejusque chronographiam, quam cum aliis contulimus. Lege etiam, si velis, Cyrilli Alexandrini librum primum contra Julianum, atque varios inter recentiores chronologos, Scaligerum, ac Petavium, hunc de doctrina, illum de emendatione temporum, ac chronologias in Bibliis polyglottis Anglicanis, et aliis, latino et gallico idiomate editas.

Denique Lactantius ex his, quae hactenus disputata sunt, recte concludit sacram Scripturam ab ethnicis immerito novitatis argui. Nam antiquiores, inquit, [Col. 1078D] etiam graecis Scriptoribus prophetae reperiuntur (Lactant. lib. IV, cap. 5). At id certe verum est, si de Moyse loquatur. Enimvero illum Scriptorum omnium esse antiquissimum haud semel in superiore Apparatus nostri tomo ostendimus. Verum sicuti certum est hunc, et alios quosdam prophetas Graecis praeivisse Scriptoribus, ita etiam minime dubium videtur uti ex Eusebii et aliorum accuratioribus chronologiis colligitur, quosdam ex istis Zacharia fuisse vetustiores. At cum Lactantii propositio definita non sit, nec satis intelligatur utrum omnes omnino prophetas comprehendat, nihil necesse est longiorem ea de re institui disputationem. Ad demonstrandam enim sacrae Scripturae antiquitatem satis illi erat probasse [Col. 1079A] Moysen, et alios quosdam sacros vates nostros graecis Scriptoribus fuisse antiquiores, ac longe ante humanum Christi ortum vixisse, suosque composuisse libros, ac vera reddidisse oracula.



ARTICULUS IV.

De libris Moysis, et Josue, qui primum Auses, ac deinde Josue est cognominatus, de libris Regum, seu Basilion, de libris Esdrae ac Nehemiae.

Ad ea quae Lactantius (Lactant. lib. IV, cap. 5) de quibusdam veteris novique Testamenti libris memoriae mandavit, ut veniamus, observare juvat Moysen ab eo non solum prophetam vocari, sed illum etiam fuisse, cui primus a plurimis locus inter eos datur, qui de temporibus commentationes ediderunt. At quos, [Col. 1079B] oro te, Moyses de temporibus libros composuit, nisi Genesim, aliosque ipsi vulgo adscriptos?

Et certe Cyprianum haud dubie imitatus, Numerorum librum ei nominatim attribuit. Moyses enim, ait ille, in Numeris: Non quasi homo Dominus suspenditur, neque quasi filius hominis minas patitur. Quae quidem non ex Vulgata, sed ex LXXII seniorum interpretatione uterque transcripsit. Quin etiam Lactantius ipsiusmet Moysis nomine verba Balaami, in eodem Numerorum libro descripta, hunc in modum citavit: Moyses in Numeris ita loquitur: Orietur stella ex Jacob. Dixit itaque Moyses loquitur, non suis quidem, sed Balaami verbis, quia totidem ille, dum librum hunc scriberet, accurate retulit.

Deuteronomii quoque librum illi tamquam vero genuinoque [Col. 1079C] ejus parenti semel atque iterum vendicat. Audi, quaeso, quam adseveranter id affirmaverit (Lact., ibid., cap. 17): »Sed et ipse Moyses . . . . . . . in Deuteronomio scriptum reliquit: Et dixit Dominus ad me: Prophetam excitabo eis (Deuteron., XVIII, 15).« Et rursum paulo post (Lact., ibid.): »Item Moyses ipse: In novissimis diebus circumcidet Dominus cor tuum.« Postea quoque: »Apertius ipse Moyses in Deuteronomio ita praedicavit: Et erit pendens vita ante oculos tuos (Deuteron., XXX, 6).«

Moysi itaque hunc librum, et alios ipsi adscriptos, quemadmodum Cyprianus, ac caeteri antiquissimi Ecclesiae Patres, haud dubitanter attribuit. Quis igitur aequo animo ferat recentiorum nonnullorum audaciam, qui negant Moysem aut horum librorum totius [Col. 1079D] Pentateuchi, aut maximae illorum partis fuisse auctorem? Sed eorum insanam temeritatem alibi retudimus.

Eodem plane modo Lactantius librum illum Josue adseruit (Lact., l. IV, c. 17), quem nomine ejus inscriptum habemus. Post Moysis siquidem verba, proxime a nobis citata, sic ille prosequitur: »Item Jesus Nave, successor ejus: Et dixit Dominus ad Jesum: Fac tibi cultellos petrinos nimis acutos (Josue, V, 2).« Data autem opera, ibi auctor noster adjecit successor ejus Moysis, ne qua esset in illius nomine ambiguitas. Cyprianus vero (Cypr., l. I adv. Judae., § 8) eadem verba ita citasse legitur: Ita apud Jesum Nave. Sed in superiori articulo vidimus hunc eumdem Moysis successorem utroque [Col. 1080A] illo nomine appellari. Ante utrumque vero Justinus martyr, Tryphone minime repugnante, plura ex eodem libro verba sic refert, , ex libro Jesu, sive Josue.

Aliud tamen hujus prophetae antea fuisse nomen Lactantius observat: »Qui cum primum, inquit, Auses vocaretur, Moses futura praesentiens, jussit eum vocari Jesum.« Quam quidem nominis mutationem haud semel Justinus martyr (Justin., Dial. cum Tryph.) aliique adnotaverunt. Sed praetermittendus non est Tertullianus (Tertullian., l. advers. Judae. c. 9, et l. III advers. Marcion., c. 16), cujus in vestigiis institisse auctor noster videtur. Ita enim ille: »Dum Moysi successor destinaretur Auses, filius Nave, transfertur certe de primo nomine, et incipit vocari Jesus.« Et [Col. 1080B] id adhuc alibi repetit, atque in utroque loco docet, quemadmodum Lactantius, hunc Jesum sive Josue fuisse Jesu Christi figuram. Quae autem ab illis de Auses nomine dicuntur, haec desumpta sunt ex Numerorum libro, ubi haec verba juxta LXXII interpretationem legimus: , , . Et cognominavit Moyses Ause, filium Nave, Jesum. In Vulgata vero habetur: Vocavitque Osec, filium Nun, Josue (Numer., XIII, 17). Plura si velis, lege Eusebium (Euseb., l. IV, Demonstr. evangel., § 17), qui praeclare ea de re disputat. Hieronymus tamen contendit male in graecis et latinis codicibus scriptum Ause (Hieronym., l. I Comment. in c. I, 1, Osee), quod nihil significat, sed scribendum Osee, quod idem sonat ac salvator.

[Col. 1080C] Quaedam praeterea Lactantius transcripsit verba ex libris Regum (Lactant., l. IV, c. 11), primo, secundo, ac tertio, qui in pluribus operum illius editionibus graece , in duobus antiquioribus regiae bibliothecae codicibus manuscriptis, et editione romana latino charactere Basilion, a Cypriano autem Basileion, ac prius a Tertulliano Basiliarum et Basilicarum, sive potius Basilaeorum nominibus citantur. Porro autem haec duximus animadvertenda; quoniam in regiis librorum Lactantii manuscriptis codicibus citata a Lactantio Graecorum auctorum verba graece, uti jam diximus, descripta sunt. Cur ergo et hoc unicum verbum Basilion graecis similiter litteris exaratum non fuit? Non alia procul dubio ratio videtur, nisi quia librarii illud ita in antiquioribus codicibus [Col. 1080D] scriptum repererunt. Utrum autem Lactantii, Cypriani et Tertulliani aetate ita hi Regum libri citari ac cognominari vulgo solerent, expendas, velim, et pronunties.

Dubium autem minime videtur quin auctor noster (Lactant., l. IV, c. 18) in suo sacrorum Bibliorum codice legerit non solum nomen Esdrae, praefixum ejus libro, sed haec etiam verba: Hoc pascha Salvator, etc., a se transcripta, quae de Christo, ut supra vidimus, dicta esse existimavit. At alibi tamen observatum a nobis fuit Justino martyri persuasum omnino fuisse haec ipsa omnia Esdrae verba ex sacro textu a Judaeis amputata fuisse. At de iis procul dubio Judaeis Justinus loquebatur, qui eamdem ac [Col. 1081A] ille regionem incolebant. Sed hos procul dubio Lacctantius noster non cognovit, qui hanc tantae fraudis illis exprobrandae occasionem tanto utique silentio non praetermisisset.

Non mirum igitur, si Lactantius, qui verba illa in sacris suis codicibus legerat, Esdram aperte prophetam appellet. Sed mirabitur fortasse aliquis quod non tantum ab illo, sed prius etiam a Cypriano quaedam verba ejusdem Esdrae nomine citata sint, quae in altero libro, Nehemiae nomen praeferente, reperiuntur. Nam ea hunc Lactantius retulit in modum: »Esdras etiam propheta, qui fuit ejusdem Cyri temporibus, a quo Judaei sunt restituti« (non poterat sane clarius Esdras designari), »sic loquitur: Desciverunt a te, et abjecerunt legem tuam.« Verum quidam [Col. 1081B] haud infimae notae critici respondent hunc librum ab Lactantio, et aliis antiquissimis Ecclesiae Patribus idcirco Esdrae nomine citari, quoniam ea complectitur, quae ab illo simul et Nehemia gesta sunt. Deinde vero hac potissimum ratione auctor noster ductus fuisse videtur, quod uterque liber non ab Hebraeis et Graecis, sed a Latinis tantum distinguatur. Enimvero, ut Hieronymi verbis utamur: »Apud Hebraeos Esdrae Nehemiaeque sermones in unum volumen coarctantur« (Hieronym., Praefat in Esdr.).



ARTICULUS V.

De Psalmis, de libris Ecclesiastici, Sapientiae, Proverbiorum, Salomoni adscriptis, ac de quibusdam citatis a Lactantio verbis, quae nunc in sacro textu desiderantur. [Col. 1081C] De libris Isaiae, Jeremiae, Danielis, Oseae, Amos, Micheae, Malachiae, Zachariae; de primis Joannis Evangelistae verbis; de Pauli ad Ephesios Epistola, et Apocalypsi.

David a Lactantio (Lactant., l. IV, c. 9) disertissime vocatur rex, propheta, et divinorum hymnorum, seu psalmorum auctor. Neque hanc suam ac christianorum tantum sententiam fuisse asseverat, sed Judaeorum etiam, qui illum, ut ipse ait, inter (vel, sicut manuscripti regii antiquiores, praeter) caeteros prophetas vel maxime legunt. Atqui si divini sunt scripti a Davide hymni, eos procul dubio spiritu Dei afflatus conscripsit, atque idcirco recte ab eodem Lactantio propheta divinus nuncupatur. Ad haec vero quae ille de Christo vaticinatus est, haec, ut jam ostendimus, [Col. 1081D] cum eodem, quo praedicta fuerant, modo reipsa evenerint, quis illa divini spiritus instinctu praenuntiata fuisse abnuat?

Videtur autem Lactantius eorum, de quibus alibi diximus, subscripsisse opinioni, qui Davidi psalmos omnes adjudicabant. Nam ab illo divinorum sine exceptione hymnorum scriptor dicitur, nullique nisi ejusdem Davidis nomine citantur. Non paucos porro hoc modo citatos vidimus, videlicet psalmum primum, tertium, decimum quintum, decimum septimum, vigesimum primum, trigesimum secundum, et quartum, quadragesimum quartum, sexagesimum octavum, septuagesimum primum, octogesimum quartum, nonagesimum tertium, centesimum nonum, et centesimum [Col. 1082A] vigesimum sextum. At de citatis ab eo horum psalmorum versibus supra, ac praesertim in superiori capite, egimus, et infra data opportuniori occasione agendum. Non minus asseveranter Lactantius pronuntiat Salomonem, sive ut in pluribus manuscriptis codicibus legimus, Solomonem, memorati Davidis filium, quemadmodum patrem suum, fuisse prophetam. Nec mirum sane. Persuasum siquidem habuit libros ab eo, sicut a Davide, conscriptos fuisse divini spiritus afflatu, ac plura in eis de Christo praedicta, sicuti reapse postea facta sunt.

Ecclesiastici autem librum huic ipsi Salomoni, non secus ac Cyprianus adscribit. Quae enimvero ex hoc libro verba transcripsit, ea sic profert: »Salomon ipsum,« Christum videlicet, »Verbum Dei esse demonstrat . . . . . [Col. 1082B] Ego, inquit, ex ore Altissimi prodivi.« Ne quis autem dubitet ex illo libro verba haec fuisse desumpta, Cyprianus id expresse declarat: »Apud eumdem Salomonem in Ecclesiastico: Ego ex ore Altissimi prodivi.« Et haec quidem in hoc Ecclesiastici libro, de quo nos alibi disseruimus, reipsa leguntur.

Quod autem Dei spiritu plenus Salomon scripserit, nos Lactantius docet (Lact., l. IV, c. 6) ubi illi adhuc librum Proverbiorum attribuit. Ipsa quippe haec sunt ejus verba: »Ipse est Dei filius, qui per Salomonem, sapientissimum regem, divino spiritu plenum, locutus est ea, quae subjecimus: Deus condidit me in initio viarum suarum. »Cyprianus vero (Cypr., l. II advers. Jud. § 1):« Apud Salomonem in Paroemiis: Dominus condidit [Col. 1082C] me initium viarum suarum.« Paroemiarum ibi nomine recte indicat Proverbiorum librum, ubi haec revera occurrunt. De hoc libro nos alibi, et infra de transcriptis ex illo verbis disputabimus.

Sapientiae insuper librum ab ipso quoque Salomone profectum esse Lactantius (Lact., l. IV, c. 16), Cyprianum adhuc secutus, ulla absque haesitatione affirmat. Uterque enim plura in hoc libro scripta retulit, praeposito illius nomine. Et Lactantius quidem: »Salomon in libro Sapientiae his verbis usus est: Circumveniamus justum; quoniam insuavis est nobis, etc. (Sapient., II, 12).« Prius autem Cyprianus (Cypr., l. II adv. Jud., § 14): »In Sapientia Salomonis: Circumveniamus justum; quoniam insuavis est nobis, etc.« Sed id ille non ibi tantum, sed in subsequenti [Col. 1082D] etium libro haud semel hunc librum similiter citavit. Nos autem de hoc libro alibi disseruimus.

Non sine aliqua porro observatione praetermittere possumus duo adhuc testimonia ab Lactantio ejusdem Salomonis nomine proferri, quae in editis ejus libris non reperiuntur. Primum autem his ab eo verbis expressum legimus: »Infirmatus uterus virginis et accepit foetum, et gravata est, et facta est in multa, miseratione mater virgo« (Lact., l. IV, c. 12). De hoc autem testimonio a nobis supra actum fuit. Alterum est, quo auctor noster haec Salomonis, tamquam Dei ipsius, retulit verba: »Quod si avertimini a me, dicit Dominus,« etc. Sed jam annotavimus plura ibi citari, quam in sacro textu leguntur.

[Col. 1083A] Plures etiam Lactantius praedictiones et sententias collegit ex Isaiae et Hieremiae, pauciores ex Danielis libris, quos illis constanter, ac communi omnium, praeterquam voluntaria obstinatione penitus obcaecatorum, consensu attribuit. De horum autem prophetarum sententiis, quandoquidem suo loco ubi necesse est, disputamus, nunc tantum juvat animadvertere Hieremiae locum citari in Lactantii editionibus hac epigraphe: »Item de circumcisione solvenda Esaias ita prophetavit« (Lact., ibid., c. 17). Nam ibi scholiorum editores notant hoc esse memoriae Lactantii peccatum. Sed cur non potius librariorum? Nam in manuscripto regio codice antiquiore 3736, scriptum legimus: Item de circumcisione solvenda eseias item prophetavit. Quis autem ibi scribarum oscitantiam [Col. 1083B] et errorem non deprehendat? Imperitus itaque librarius, et qui latine nesciebat, cum nomen Hieremias legere, nec intelligere potuisset, scripsit eseias item nullo plane sensu.

Hieremiae autem nomine, quemadmodum aliis plerisque mos fuit, citat Lactantius Baruchi libellum haud dubie, quia illius, sicut diximus alibi, amanuensis librarius erat, et, veluti Hieronymus ait: Baruchi libellus libro Hieremiae vulgo editioni LXX copulatur (Hieronymus, prologo Commentar. in Hierem.).

Quem vero Osee nomine inscriptum librum habemus, hunc Lactantius ab ipso exaratum esse ubi fatetur, ibi illum haud dubitanter appellat primum duodecim prophetarum, videlicet eorum, qui minores prophetae [Col. 1083C] vocari solent. Cur ergo, inquies? nonne ipsi, teste Hieronymo (Hieronym., l. I Comment. in Osee, c. I, 1), Johel, Amos, Abdias, Jonas, et Micheas , et contemporanei fuerunt? Recte quidem. Sed respondet ibidem Hieronymus, Osee primum illorum omnium dici, quia Dominus in Osee prius, quam in illis et aliis locutus est.

Amosis praeterea, Micheae, Malachiae ac Zachariae prophetias, nomen illorum praeferentes, eis Lactantius similiter vindicat. Sed cum hi ipsi eas se scripsisse testificentur, ac Testamenti novi scriptores quaedam earum verba, aliquando etiam praeposito eorum nomine citaverint, quis illas ab iisdem divini spiritus instinctu scriptas fuisse negare maxima sine temeritate audeat?

[Col. 1083D] Ex novi etiam Testamenti libris prima Evangelii ab Joanne compositi verba, expresso illius nomine, sic refert: »Joannes quoque ita tradidit: In principio erat Verbum; »sed ut iis confirmet quod Davidis et Salomonis auctoritate probandum susceperat, Deum ex Deo potuisse prolatione vocis et spiritus generari. De hoc autem Evangelio haud semel in priore Apparatus nostri tomo disseruimus.

Pauli quoque apostoli mandata, tamquam ab ipsomet Deo christianis tradita, Lactantius noster (Lactant., l. VI, c. 18) proponit: »Praecepit Deus, inquit, non occidere solem super iram nostram.« Ubi autem Deus id praecepit, nisi cum Paulus Ephesiis scripsit: Irascimini et nolite peccare; sol non occidat [Col. 1084A] super iracundiam vestram? (Ad Ephes., IV, 26.)

Denique Lactantius plura ex libro Apocalypsis excerpsisse videtur, ubi de iis, quae in mundi fine eventura sunt, disputat. Sed cum et libri, et ejus auctoris nomen tacuerit, non deerunt fortasse, qui haec aliunde, et ex aliis libris desumpta ab eo fuisse contendant. Quapropter illud nunc fusius persequendum non duximus, quandoquidem ex iis, quae infra dicentur, manifestiora cuilibet fieri posse arbitramur.



ARTICULUS VI.

Cur et quomodo Lactantius testimoniis sacrae Scripturae ad informandos Christianos, ac Judaeos gentilesque refellendos utatur.

Lactantius divina veteris et novi Testamenti auctoritate [Col. 1084B] feliciter usus est, et veteris quidem adversus Judaeos ac gentiles, utriusque vero ad docendos quoslibet christianos. Utroque enim illo Testamento a Christianis admisso, illos vera doctrina, divinisque institutis, atque praeceptis informat. Veteris vero Testamenti oracula et effata adversus Judaeos adhibet, ut duplicem demonstret adventum Christi, ac praeter hunc ipsum frustra ab iisdem Judaeis alium Messiam exspectari. Quanti vero ponderis adversus illos sint argumenta, inde decerpta, his Lactantius praeclare significat verbis. »Satis firmum testimonium est ad probandam veritatem, quod ab ipsis perhibetur inimicis« (Lact. lib. IV Inst. cap. 12). Non poterant enim hi hostes christianorum infensissimi securius debellari, quam suismet armis, id est, iisdem Scripturis, quas [Col. 1084C] uti plane divinas christianis suppeditaverant. Neque objicere poterant eas, a christianis corruptas fuisse et adulteratas. Nihil quippe christiani ex eis depromebant, quod ab ipsismet Judaeis scriptum traditumque non fuisset.

Verum tanta erat horum obstinatio ac pervicacia, ut dum eas quotidie legerent, mentis oculos clauderent; ne quod solis luce clarius erat, possent intelligere. Quamobrem Lactantius: »Habebant haec,« inquit, »qui fecerunt: legebant, in quos haec dicta sunt. Sed et nunc haeredes nominis ac sceleris illorum haec et habent, et damnationem suam, prophetarum ore praedictam, quotidianis lectionibus personant, nec aliquando in cor suum, quae pars est et ipsa damnationis, admittunt.« Quin immo tam caeco [Col. 1084D] furore erant perciti, ut christianos, ait Justinus martyr, implacabili odio persequerentur; quippe qui ex iisdem ipsorum Scripturis Christum advenisse invictissime demonstrabant. , , . , , (Justin. Apolog. I.): Quod quia non intellexerunt, qui libros prophetarum habent Judaei, Christum etiam praesentem non agnoverunt. Quin et nos advenisse illum asserentes, et ab ipsis cruci affixum esse, quemadmodum vaticiniis est praenuntiatum demonstrantes, odio prosequuntur.

[Col. 1085A] Itaque Lactantius contra hosce Judaeos, qui Christum crucifixerunt, sacrorum prophetarum suorum auctoritate confutatos, hanc jure merito elicit conclusionem: »Quid amplius jam de facinoribus eorum dici potest, quam excaecatos tum fuisse, atque insanabili furore correptos, qui haec quotidie legentes, neque intellexerunt, neque quin facerent, cavere potuerunt« (Lactant. lib. IV, cap. 19); quia nimirum tam caeco, quam spontaneo furore obcaecati erant. Immo vero ea fuit illorum pervicacia, ut neque coelestibus prodigiis, quae Christo moriente, sicuti ab sacris eorum vatibus annuntiatum fuerat, edita sunt, facinus suum intelligere aut potuerint, aut voluerint.

Neque tamen Lactantius, aliique christianae religionis defensores eos confutando, omnem operam [Col. 1085B] perdidere. Nam evidentissimo ac invictissimo argumentorum, quae ex sacris prophetarum oraculis hauserat, pondere multos ex Judaeis, atque ex gentilibus longe plures, ad christianae fidei professionem ille aliique Scriptores nostri adduxerunt.

Non immerito igitur eadem Scripturae auctoritate adversus gentiles aliquando auctor noster dimicat. (Idem, lib. I, cap. 5; lib. V, cap. 14; et lib. de Ira Dei, cap. 22.) Quamvis enim eam spernerent, inficias tamen ire non poterant eam non confictam a christianis, sed acceptam a Judaeis eorum hostibus, atque ipsosmet suos philosophos, et alios, non pauca ex sacris scriptoribus nostris, uti non semel ostendimus, accepisse documenta. Planum itaque alicubi (Idem, lib. II, cap. 8) facit hominem post caeteras omnes creaturas [Col. 1085C] a Deo factum fuisse, quemadmodum Ovidius post sacras nostras litteras cecinerat. Item Deum ab iis, sicuti a Sibylla, unum praedicari, ac justos homines ad vitam revocandos. Alibi vero eadem Scripturae sacrae auctoritate rursus adversus eosdem gentiles utitur, ubi varia ejus placita rectae rationi plane consentanea esse ostendit. Quae quidem omnia ex infra dicendis plana omnibus manifestaque fient.

A nobis praeterea superius clarissime, nisi fallimur, demonstratum est christianae religionis veritatem [Col. 1086A] ab eodem Auctore nostro etiam adversus ethnicos demonstrari sacrorum vatum oraculis, quae post longa temporum spatia talem plane exitum habuerunt, qualem illi praedixerant. Cum enim ea absque divini spiritus afflatu sic praenuntiare non potuerint, nemo sane ethnicus, suae mentis compos, negare poterat fidem illis esse habendam.

Non amplius itaque gentiles audiendi erant, qui prophetas nostros aut spernendos, aut rejiciendos esse contendebant; utpote qui simplici, rudi, impolito, ac barbaro sermone locuti sunt. Sola enim, inquit Lactantius (Lactant. lib. V Inst. div. cap. 1), eloquentia, quae saeculo servit, non autem veritas, fucatum aliquid desiderat. Neque tamen diffitetur Deum, cujus spiritu afflati sacri scriptores nostri [Col. 1086B] libros suos conficiebant, potuisse elaborata, polita et eleganti elocutione uti. Verum »divina,« infit ille (Lib. VI, cap. 21), »providentia carere fuco voluit ea, quae divina sunt; ut omnes intelligerent, quae ipse omnibus loquebatur.« Quid vero, quod recte ille asseverat Deum in sacris litteris, uti decebat esse locutum. Sed animum, quaeso, ad ipsiusmet Lactantii verba adverte: »Nec enim decebat ut, cum Deus ad hominem loqueretur, argumentis assereret voces suas tamquam fides ei non haberetur. Sed ut oportuit, est locutus, quasi rerum omnium maximus judex, cujus est non argumentari, sed pronuntiare.« (Idem, lib. III, cap. 1.) Quam autem id verum sit, facile evincitur ex ipsorummet gentilium legibus, quae quidem quam simplici sermone scriptae fuerint, [Col. 1086C] ex Cicerone et aliis, qui illas collegerunt, planum omnibus est ac manifestissimum. Sed de his jam supra, et in aliis nostris dissertationibus satis disputavimus.

Denique Lactantius tradidit nos ad res singulas id est, ad omnia christianae religionis dogmata ac praecepta stabilienda et demonstranda, habere testimonia divinae vocis, quam nimirum in sacris nostris Scripturis diserte expressam intelligimus. Quod sane quam verum sit, ac quomodo ab illo asseratur, deinceps examinandum est.




Volume back matter




APPENDICES AD SCRIPTA SANCTORUM PONTIFICUM ROMANORUM MARCELLINI, MARCELLI, EUSEBII ET MELCHIADIS QUI IN TOMO VI MEMORANTUR.




[Col. 1085]
APPENDIX PRIMA, AD SANCTUM MARCELLINUM PAPAM.



EPISTOLA PRIMA [(1) 1Kb] , MARCELLINI PAPAE AD SALOMONEM EPISCOPUM.
[Col. 1085D]

Confutatur error dicentium Patrem esse Filio majorem, etc.

Marcellinus episcopus sanctae ecclesiae catholicae urbis Romanae, Salomoni coepiscopo, in Domino salutem.

Quam laudabiliter (S. Leo, ep. 93) pro catholicae fidei veritate movearis, et quam sollicite dominico [Col. 1086D] gregi devotionem officii pastoralis impendas, tradita nobis per diaconum tuum fraternitatis tuae scripta demonstrant, quibus notitiae nostrae insinuare curasti, qui errorum morbi in regionibus vestris modo exorti sunt. Nam epistolae sermo, et commonitori [Col. 1087A] series, et libelli tui textus eloquitur, quod quidam errore decepti, dicunt, ideo Patrem majorem Filio esse, quia illi soli sacrificium immolatur, et quod Filius nullam cum Patre communionis operam habeat, et quod illud propheticum de solo Patre dictum sit: Sciant gentes, quoniam nomen tibi Deus, tu solus altissimus super omnem terram (Psalm. LXXXII). Sive quod ideo minor est Filius, quia ipse in cruce pendeus dixit: Deus, Deus meus, quare me dereliquisti (Matth. XXVII)? Quibus competens et congruum (Ithacius adv. Varimadum. c. 51) reddatur responsum, quia sicut Patri, ita etiam Filio, non solum christianis temporibus, verum etiam priscis temporibus a sacerdotibus variis multisque modis probamus, sacrificium fuisse oblatum, Daniele propheta [Col. 1087B] dicente: Non est locus, inquiunt tres pueri, ad sacrificandum nomini tuo, et invenire misericordiam tuam, sed in anima contrita, et in spiritu humilitatis suscipiamur. Et sicut holocautomata arietum et taurorum agnorumque pinguium, ita fiat sacrificium nostrum in conspectu tuo hodie, ut placeat tibi (Daniel. III). Et ut Filium fuisse agnoscas, cui hi tres pueri sacrificium se confessi sunt obtulisse, ex ipsius regis ac tyranni, qui eos in fornacem ignis mitti praeceperat, confessione addisce, qui se cum tribus quartum, in ipso aestuantis camini incendio sociatum, prodidit conspexisse. Nonne, inquit, tres viros misimus in fornacem vinctos? Et dixerunt ei: Vere rex. Et dixit: Ecce ego video quatuor viros solutos, et deambulantes in medio ignis: et aspectus quarti similis Filio Dei est [Col. 1087C] (Ibidem). Idem Dei Filius per prophetam loquitur, dicens: Tibi offerent reges munera (Psalm. LXVII). Et ut haec de Filio Dei se dixisse doceret, dixit: Reges Tharsis et insulae munera offerent, reges Arabum et Saba dona adducent: et adorabunt eum omnes reges: omnes gentes servient ei (Psalm. LXXI). Et ut haec omnia, superius designata, Christo Filio Dei doceamus fuisse oblata, in nativitate ejusdem Filii Dei, quae secundum carnem facta est, probamus fuisse completa, Evangelio comprobante: Cum natus esset Jesus in Bethlehem Judae in diebus Herodis regis, ecce magi ab Oriente venerunt Hierosolymam, dicentes: Ubi est, qui natus est rex Judaeorum? Et infra: Et intrantes domum, invenerunt puerum cum Maria matre ejus, et procidentes, adoraverunt eum: et apertis thesauris [Col. 1087D] suis, obtulerunt ei munera, aurum, thus, et myrrham (Matth. II). Sacrificium itaque quod a Christianis sacris altaribus admovetur, non solum Deo Patri, sed etiam Filio communi devotione offertur, quoniam nec Patri sine Filio potest offerri, neque Filio sine Patre sacrari. Quod autem communem (Ejusdem Ithacii c. 52) operationem habeant Pater et Filius, hoc modo docetur, dum primi hominis plasma Deus ad imaginem Dei communi operationis virtute fecisse fertur, Scriptura dicente: Faciamus hominem ad imaginem et similitudinem nostram (Genes. I). Item ibi: Descendamus et confundamus ibi linguam eorum (Genes. XI). Et, Pluit Dominus a Domino ignem et sulphur super Sodomam. [Col. 1088A] (Genes. XIX). Et in Evangelio: Pater meus usquemodo operatur, et ego operor (Joan. V). Similiter: et opera, quae ego facio, non sunt mea, sed ejus qui misit me, Patris (Joan. VII). Quae omnia non discretam Patris et Filii potentiam monstrant, sed unam divinitatis operationem annuntiant. Et is, qui paternum opus exequitur, a paternis operibus alienus esse non creditur. Si autem ex Evangelio Filium Dei cognosceres Altissimum nuncupatum (Ejusdem Ithacii c. 53), nunquam filio derogans, hoc de solo Deo Patre dictum poneres testimonium, cum scriptum sit: Tu puer propheta Altissimi vocaberis (Luc. I). Et ut Filius cum Patre indiscrete in altissimis habitasse credatur, Salomonis testimonio comprobatur: Ego sapientia, inquit, habitavi in altissimis, et thronus meus [Col. 1088B] in columna nubis (Eccles XXIV). Et in psalmo XCI: Tu autem Altissimus es in aeternum, Domine, quoniam ecce inimici tui peribunt. Nam cum diabolus thronum suum contra creatoris sui thronum in altissimis collocaret, elatus superbia, haec ausus est nefando ore depromere: Ponam sedem meam ad aquilonem; ascendam, inquit, super sidera coeli, sedebo super montes excelsos et ero similis Altissimo (Isa. XIV). Item in Salomone: Ne dixeris, Peccavi, et quid accidit mihi triste? Altissimus enim patiens est redditor (Eccles. V). Si auditum cordis tui Scripturis non vis accommodare divinis quae Filium doceant Altissimum nuncupatum, vel diabolo crede, qui contra opificis sui thronum sedem sibi voluit collocare. Ut eum cognoscatis Filium a Patre (ut vos [Col. 1088C] suspicamini) non fuisse penitus derelictum, hoc de se in Evangelio posuit testimonium: Pater, qui me misit, mecum est: et non reliquit me solum, quia, quae placita sunt ei, facio semper (Joan. VIII). Unde pro surreptione mandamus, ut omnis cura atque sollicitudo invigilet, ne fides temeretur aut violetur. Jam nullus est ignorantiae locus, nullus utatur simplicitatis excusatione praeterita. Scienti peccare, necessaria est confusio: et quod ore contraxit, scientia reformetur. Ista, frater, tene, et haec doce (Hormisdae ep. 24). Utinam ad plenioris affatus satietatem praesentiae tuae nobis gaudia contigissent, ut gratularemur nos et colloquio et praesentia tui frui, quam sumus ante scripto complexi. Verumtamen probasti, dilectissime frater, quo christianam [Col. 1088D] fidem veneraris affectu, dum ea, quae ad regulas Patrum pertinent, et ad mandata catholica, sine aliqua cupis transgressione servare: et spreta erratica et nociva doctrina, catholica et apostolica tenere praecepta, et rectae fidei regulas docere atque servare. Haec, frater carissime, et alia (Ejusdem ep. 25), quae Patrum regulis continentur, in labiis et cordibus nostris indivisa retractatione meditemur, et sicut scriptum est, narremus ea filiis nostris, ut ea meditentur in cordibus suis, sedentes in domo, ambulantes in itinere, dormientes atque surgentes: quia beatus in Domino qui in lege ejus meditabitur die ac nocte (Ps. LXXVII). Haec etenim magister gentium secutus, discipulum suum instruens, admonet: Haec meditare, [Col. 1089A] in his esto (I Tim. IV), subjiciens plenitudinem (ita et ms. cod. Just.). Attende tibi ac doctrinae: quoniam si fidelibus sine intermissione incumbimus institutis, separamur a vitiis, dum impensa cura divino operi, humano locum non relinquit errori. Quod (Hormisdae ep. 79) si ea quae praedicta sunt validis teneantur fixa radicibus, nec a paterna traditione receditur, et constanter quaestionibus obviatur, ac pravorum intentio cassatur, bonorumque fides et constantia roboratur. Data octavo Idus Septembris, Diocletiano sexto et Constantio secundo viris clarissimis consulibus (anno 296).



EPISTOLA II, MARCELLINI PAPAE AD ORIENTALES EPISCOPOS.

[Col. 1089B] Ut laico clericum non liceat accusare.

I. De contentionibus inter Christianos ortis ad Ecclesiam deferendis, et ab ecclesiasticis jure terminandis. II. Quod major a minori judicari non debeat, nec episcopi ullum praejudicium inferre pontifici a quo consecrari probantur. III. Quod clericus absque permissu episcopi sui neminem ad judicium saeculare trahere praesumat, nec laico quemlibet clericum accusare liceat. IV. Quod injustum judicium metu regis, vel jussu, a judicibus factum non valeat: et quod statuta infidelium delebuntur.

Dilectissimis fratribus universis episcopis, per orientales provincias constitutis, Marcellinus episcopus.

Quid tam dulce sollicito quam quod mihi de vobis innotescunt illa quae cupio? Quid [(1) 1Kb] tam religiosis conveniens institutis, quam ut inter se sacerdotes pacem, quam necesse est aliis pro officio annuntiare, [Col. 1089C] conservent? Plena (fateor) gratulatione suscepi, quod votiva mihi de charitate (quae inter vos est) ecclesiarum et pace, in litteris indicastis sponte mihi quidquid hortari poteram, quidquid monere, delatum est. Confirmet hoc Deus, quod est operatus in nobis (Psal. LXVII); et quae praecepit pro animarum salute facienda, haec ipse qui praecepit, pro ea, qua nos redemit, pietate faciat. Et his tam bonis nuntiis, nos [(2) 1Kb] quoque religiosam sanctorum vicem reddimus nuntiorum. Quidquid cum orientalibus, quos ad Ecclesiae corpus unitatemque revocatos, dudum Dei nostri ope litteris significavimus destinatis, denuo, cum aptum fuerit, repetitis vobiscum participamus indiciis, mox pro nostro edicto [(3) 1Kb] ab orientalibus missa legatio est: certa speravit, certa consuluit. [Col. 1089D] Sed facimus de his, quae fuerunt dicenda, compendia ipsi potius ad instruendam notitiam vestram, quae nobis sunt responsa, dirigentes, ne quid sibi sub spatio prolixiore terrarum, aut opinio vindicet, aut error assumat, cum ad rerum fidem, ipsam teneri sufficiat veritatem. Quid autem ad continentiam nostrarum pertinet litterarum, oportuit quidem desideria plenius expedire. Quapropter [(4) 1Kb] scitote, [Col. 1090A] vos a persecutione fratrum, et ab omni litigio abstinere debere, dicente Scriptura: Servum Dei non oportet litigare (II Tim. II); nec quemquam nocere, sed omnes persecutores Ecclesiae, servorumque ejus vestris redargutionibus corrigere, testante Apostolo: Argue, obsecra, increpa (II Tim. IV).

I. Quaecumque ergo contentiones inter Christianos ortae fuerint, ad Ecclesiam deferantur, et ab ecclesiasticis viris terminentur.

II. Major autem non potest a minore judicari, nec episcopi pontifici, a quo consecrari probantur, praejudicium inferre ullum possunt. Quod si praesumptum fuisse cognoscitur, viribus carere non dubium [Col. 1090B] est, nec posse inter ecclesiastica ullo modo statuta censeri.

III. Clericus vero cujuslibet ordinis, absque pontificis sui permissu, nullum praesumat ad saeculare judicium attrahere. Nec laico quemlibet clericum liceat accusare. Detractiones tamen et accusationes atque persecutiones inter Christianos oppido vitandae sunt: quia licet pauci simus in comparatione aliorum, si tamen unanimes fuerimus, facilius adversariis resistemus. Sanctus etenim protomartyr Stephanus lapidabatur, sed Jesus suscipiebat plagas. Ideo unicuique providendum est, ne aliquem injuste judicet aut puniat. Et Dominus in Evangelio ait: Nolite judicare, ut non judicemini: quo enim judicio judicaveritis, [Col. 1090C] judicabimini (Matth. VII). Unde et doctor gentium loquitur, dicens: Hoc igitur dico, et testificor in Domino, ut jam non ambuletis, sicut gentes ambulant in vanitate sensus sui, tenebris obscuratum habentes intellectum, alienati a vita Dei per ignorantiam, quae est in illis propter caecitatem cordis ipsorum, qui desperantes, semetipsos tradiderunt impudicitiae, in operationem immunditiae, omnisque avaritiae: vos autem non ita didicistis Christum, si tamen illum audistis, et in ipso edocti estis, sicut est veritas in Jesu, deponere vos secundum pristinam conversationem veterem hominem, qui corrumpitur secundum desideria erroris. Renovamini autem spiritu mentis vestrae, et induite novum hominem, qui secundum Deum creatus est in justitia et sanctitate veritatis. Propter quod deponentes [Col. 1090D] mendacium, loquimini veritatem unusquisque cum proximo suo, quoniam sumus invicem membra. Irascimini, et nolite peccare. Sol non occidat super iracundiam vestram. Nolite locum dare diabolo. Qui furabatur, jam non furetur. Magis autem laboret operando manibus suis quod bonum est, ut habeat unde tribuat necessitatem patienti. Omnis sermo malus ex ore vestro non procedat; sed si quis bonus est ad aedificationem opportunitatis, ut det gratiam audientibus. Et nolite contristare Spiritum sanctum Dei, in quo signati estis in diem redemptionis. Omnis amaritudo et ira, et indignatio, et clamor, et blasphemia tollatur a vobis cum omni malitia. Estote autem invicem benigni et misericordes, donantes invicem, sicut et Deus in [Col. 1091A] Christo donavit vobis. Estote ergo imitatores Dei, sicut filii charissimi, et ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo in odorem suavitatis. Fornicatio autem, et omnis immunditia, aut avaritia nec nominetur in vobis, sicut decet sanctos, aut turpitudo, aut stultiloquium, aut scurrilitas quae ad rem non pertinet, sed magis gratiarum actio. Hoc enim scitote intelligentes, quod omnis fornicator, aut immundus, aut avarus, quod est idolorum servitus, non habet haereditatem in regno Christi et Dei. Nemo vos seducat inanibus verbis. Propter haec enim venit ira Dei in filios diffidentiae. Nolite ergo effici participes eorum. Eratis enim aliquando tenebrae, nunc autem lux in Domino. Ut filii lucis ambulate (fructus [Col. 1091B] enim lucis est in omni bonitate et justitia et veritate) probantes quid sit beneplacitum Deo. Et nolite communicare operibus infructuosis tenebrarum, magis autem redarguite. Quae enim in occulto fiunt ab ipsis, turpe est et dicere. Omnia autem quae arguuntur, a lumine manifestantur. Omne enim, quod manifestatur, lumen est. Propter quod dicit: Surge qui dormis, et exurge a mortuis, et illuminabit te Christus. Videte itaque, fratres, quomodo caute ambuletis, non quasi insipientes, sed ut sapientes, redimentes tempus quoniam dies mali sunt. Propterea nolite fieri imprudentes, sed intelligentes quae sit voluntas Dei. Et nolite inebriari vino, in quo est luxuria, sed impleamini Spiritu sancto, loquentes vobismetipsis in psalmis, et hymnis, et canticis spiritualibus, cantantes et psallentes in cordibus vestris [Col. 1091C] Domino, gratias agentes semper pro omnibus, in nomine Domini nostri Jesu Christi, Deo et Patri. Subjecti invicem in timore Christi. Omne enim quod irreprehensible [Col. 1092A] est, catholica defendit Ecclesia (Can. IX. Nicaenus citatus in conc. VI. Rom. sub. Symmacho). Non licet ergo imperatori, vel cuiquam pietatem custodienti, aliquid contra mandata divina praesumere: nec quidquam quod evangelicis propheticisque et apostolicis regulis obviat, agere.

IV. Injustum enim judicium et definitio injusta, regis metu vel jussu a judicibus ordinata, non valeat: nec quidquam, quod contra evangelicae, vel propheticae, aut apostolicae doctrinae constitutionem, successoremve eorum, sive sanctorum Patrum, actum fuerit, stabit. Et quod ab infidelibus aut haereticis factum fuerit, omnino cassabitur (Hactenus conc. VI, sub Symm.). Vos autem state in fide, viriliter agite et omnia [Col. 1092B] vestra cum charitate fiant. Hujus rei gratia, ut ait Apostolus (I Cor. XVI; Ephes. V), flecto genua mea ad Patrem Domini nostri Jesu Christi, ex quo omnis paternitas in coelis et in terra nominatur, ut det vobis secundum divitias gloriae suae virtutem, corroborari per Spiritum ejus, in interiore homine habitare Christum per fidem in cordibus vestris, in charitate radicati et fundati, ut possitis comprehendere cum omnibus sanctis, quae sit latitudo, longitudo, et profundum (sublimitas), scire etiam supereminentem scientiae charitatem Christi, ut impleamini in omnem plenitudinem Dei. Ei autem qui potens est omnia facere superabundanter, quam petimus aut intelligimus, secundum virtutem, quae operatur in nobis, ipsi gloria in Ecclesia, et in Christo Jesu, in omnibus generationibus saeculi saeculorum. [Col. 1092C] Amen. Data quinto Idus Septembris, Diocletiano septimo, et Maximiano sexto viris clarissimis (anno 299) consulibus.




[Col. 1091]
APPENDIX SECUNDA, AD SANCTUM MARCELLUM PAPAM. [1Kb]



EPISTOLA PRIMA [(1) 1Kb] , MARCELLI PAPAE AD EPISCOPOS ANTHIOCHENAE PROVINCIAE.

De Romanae Ecclesiae primatu et auctoritate, etc.

Dilectissimis fratribus universis episcopis per Antiochenam provinciam constitutis Marcellus.

Sollicitudinem omnium ecclesiarum juxta apostolum circumferentes (II Cor. XI), divinae circa nos gratiae [Col. 1091D] memores esse debemus, qui nos per dignationis suae misericordiam, ob hoc ad fastigium sacerdotale provexit (Acacius ep. CP. ad. Simplicium papam), ut mandatis ipsius inhaerentes, in quadam sacerdotum [Col. 1092C] ejus specula constituti, prohibeamus sollicita, et sequenda doceamus (Hilarius papa ep. ad Ascanium). Unde directis per Bonifacium diaconum nostrum litteris admonemus, ut quae male pullulant, abscindantur, et malefacta (mala) corrigantur, atque bona sectentur, et patrum nostrorum exempla et statuta imitentur. Rogamus ergo vos, fratres, ut non aliud doceatis neque sentiatis, quam quod a beato Petro apostolo, et a reliquis apostolis et patribus accepistis. [Col. 1092D] Ab illo enim primo instructi estis: ideo non oportet vos proprium derelinquere patrem, et alios sequi. Ipse enim caput est totius Ecclesiae, cui ait Dominus: Tu es Petrus, et super hanc petram aedificabo Ecclesiam meam (Matth. XVI): et reliqua. Ejus enim sedes primitus apud vos fuit, quae postea, jubente Domino, [Col. 1093A] [3Kb] Romam translata est, cui, adminiculante gratia divina, hodierna praesidemus die. Nec ab ejus dispositione vos deviare oportet, ad quam cuncta majora ecclesiastica negotia (divina disponente gratia) jussa sunt referri, ut ab ea regulariter disponantur, a qua sumpsere principia. Si vestra vero Antiochena, quae olim prima erat, Romanae cessit sedi, nulla est quae ejus non subjecta sit ditioni, ad quam omnes quasi ad caput (Innoc. ep. 4), juxta apostolorum eorumque successorum sanctiones, episcopi, qui voluerint vel quibus necesse fuerit, suffugere, eamque appellare debent, ut inde accipiant tuitionem et liberationem, unde acceperunt informationem atque consecrationem. Quod omnibus minime convenit denegare episcopis, sed absque ulla custodia, aut excommunicatione, vel damnatione, vel expoliatione, libere ire [Col. 1093B] concedatur. Simulque idem (inspirante Domino) constituerunt, ut nulla synodus fieret praeter ejusdem sedis auctoritatem, nec ullus episcopus, nisi in legitima synodo suo tempore apostolica auctoritate convocata, super quibuslibet criminibus pulsatus audiatur vel judicetur: quia (ut paulo superius praelibatum est) episcoporum judicia, et summarum causarum negotia, sive cuncta dubia (Socr. lib. II, c. 8), apostolicae sedis auctoritate sunt agenda et finienda. Et omnia comprovincialia negotia, hujus sanctae universalis et apostolicae Ecclesiae sunt retractanda judicio, si hujus Ecclesiae pontifex praeceperit. Nec cui liceat sine praejudicio Romanae Ecclesiae (cui in omnibus causis debet reverentia custodiri) relictis his sacerdotibus [Col. 1093C] qui in eadem provincia Dei ecclesias nutu divino gubernant, ad alias convolare provincias, vel aliarum provinciarum episcoporum judicium experiri vel pati, sed omnibus ejusdem provinciae episcopis congregatis, judicium auctoritate hujus sedis terminetur: quod tamen (ut praefatum est) per ejus vicarios, si libuerit, erit tractandum: et quidquid injuste actum est, reformandum. Pastoralis (S. Greg. ep. 51, lib. VII) ergo cura officii nos admonet, et destitutis succurrere, et cuncta neglecta vel male acta reformare (S. Leo, ep. 97), ut ignis ille, quem Dominus veniens misit in terram, motu crebro emendationis [Col. 1094A] vel crebrae meditationis, agitatus, sic calescat, ut ferveat: et sic inflammetur, ut luceat.

Saepe enim dicendum et agendum est, quia mala pullulantia fraterna charitate oportet resecari, ut bona crescendi et augmentandi amplissimum locum inveniant. Nolite ergo (ut Jacobus apostolus ait, c. III) plures fieri magistri, fratres mei, scientes quoniam majus judicium sumitis. In multis enim offendimus omnes. Si quis in verbo non offendit, hic perfectus est vir: potest etiam freno circumducere totum corpus. Si autem in equorum ora frenos mittimus ad consentiendum nobis, et omne corpus illorum circumferimus. Ecce et naves, cum magnae sint, et a ventis validis minentur, circumferuntur autem a modico gubernaculo, ubi impetus dirigentis voluerit: ita et lingua modicum quidem membrum est, et [Col. 1094B] magna exaltat. Ecce quantus ignis, quam magnam silvam incendit. Et lingua ignis est, universitas iniquitatis lingua constituitur in membris nostris, quae maculat totum corpus, et inflammat rotam nativitatis nostrae, inflammata a gehenna. Omnes enim naturae bestiarum et volucrum et serpentum, etiam caeterorum, domantur et domita sunt a natura humana. Linguam autem nullus hominum domare potest. Inquietum malum, plena veneno mortifero. In ipsa benedicimus Deum et Patrem, et in ipsa maledicimus homines, qui ad similitudinem Dei facti sunt. Ex ipso ore benedictio procedit et maledictio. Non oportet, fratres mei, haec ita fieri. Numquid fons de eodem foramine emanat dulcem et amaram aquam? Numquid potest, fratres mei, ficus olivas facere, aut vitis ficus? Sic neque salsa dulcem potest facere aquam. [Col. 1094C] Quis sapiens et disciplinatus inter vos? Ostendat ex bona conversatione opera sua (operationem suam) in mansuetudine sapientiae. Quod si zelum amarum habetis, et contentiones sunt in cordibus vestris, nolite gloriari, et mendaces esse adversus veritatem. Non enim est ista sapientia desursum descendens, sed terrena, animalis, et diabolica. Ubi enim zelus et contentio, ibi inconstantia et omne opus pravum. Quae autem desursum est sapientia, primum quidem pudica est, deinde pacifica, modesta, suasibilis, bonis consentiens, plena misericordia et fructibus bonis, judicans sine dissimulatione. Fructus autem justitiae in pace seminatur facientibus [Col. 1095A] [2Kb] pacem. Propter quod succincti lumbos mentis vestrae, sobrii, perfecti, sperate in eam, quae offertur vobis, gratiam in revelatione Jesu Christi, quasi filii obedientiae, non configurati prioribus ignorantiae vestrae desideriis, sed secundum eum, qui vocavit vos, sanctum, ut et ipsi sancti in omni conversatione sitis, quoniam scriptum sit (Lev. XIX; I Petr. I): Sancti eritis quoniam ego sanctus sum. Et si patrem invocatis eum, qui sine acceptione personarum judicat, secundum uniuscujusque opus, in timore incolatus vestri tempore conversamini, scientes quod non corruptibili auro vel argento redempti estis de vana vestra conversatione paternae traditionis, sed pretioso sanguine Agui quasi incontaminati et immaculati Jesu Christi, praecogniti quidem ante constitutionem mundi, manifestati autem novissimis temporibus, [Col. 1095B] propter vos, qui per ipsum fideles estis in Deo, qui suscitavit eum a mortuis, et dedit ei gloriam, ut fides nostra et spes esset in Deo: animas vestras castificantes in obedientia charitatis, in fraternitatis amore, simplici ex corde invicem diligite attentius, renati non ex semine corruptibili, sed incorruptibili per verbum Dei vivi et permanentis: quia omnis caro ut fenum, et omnis gloria ejus tamquam flos feni. Exaruit fenum, et flos ejus decidit, verbum autem Domini manet in aeternum. Hoc est autem verbum, quod evangelizatum est in vobis. Deponentes quidem omnem malitiam et omnem dolum, et simulationes, et invidias, et omnes detractiones, sicut modo geniti infantes, rationabile sine dolo lac concupiscite, ut in eo crescatis in salutem: si tamen gustatis, quoniam dulcis est Dominus: ad quem accedentes lapidem [Col. 1095C] vivum, ab hominibus quidem reprobatum, a Deo autem electum et honorificatum, et ipsi tamquam lapides vivi, superaedificamini domos spirituales (forte domus spiritualis), sacerdotium sanctum, offerre spirituales hostias, acceptabiles Deo per Jesum Christum. Propter quod continet Scriptura: Ecce pono in Sion lapidem summum, angularem et electum, pretiosum: et qui crediderit in eum non confundetur. Vobis igitur honor credentibus, non credentibus autem lapis quem reprobaverunt aedificantes, hic factus est in caput anguli, et lapis offensionis, et petra scandali, his qui offendunt verbo, nec credunt in quo et positi sunt. Vos autem genus electum, regale sacerdotium, gens sancta, populus acquisitionis, ut virtutes annuntietis ejus, qui de tenebris vos vocavit in admirabile lumen suum. Estote ergo, charissimi, prudentes, et vigilate in orationibus. Ante omnia [Col. 1095D] autem mutuam in vobismetipsis charitatem continuam habentes, quia charitas operit multitudinem peccatorum. Hospitales invicem sine murmuratione, unusquisque sicut [Col. 1096A] ut accepit gratiam in alterutrum illam administrantes, sicut boni dispensatores multiformis gratiae Dei. Si quis loquitur, quasi sermones Dei: si quis ministrat, tamquam ex virtute, quam administrat Deus, ut in omnibus honorificetur Deus per Jesum Christum, cui est gloria et imperium in saecula saeculorum. Amen. Data kalendis aprilis [(1) 1Kb] Maxentio et Maximo viris clarissimis consulibus.



EPISTOLA II, MARCELLI PAPAE I AD MAXENTIUM TYRANNUM.

Commonet tyrannum, ut desinat saevire in Christianos.

Marcellus, episcopus sanctae apostolicae et catholicae urbis Romae, Maxentio.

Magistra bonorum omnium charitas (S. Greg., ep. 114, lib. VII), quae nihil rapit extraneum, nihil agit [Col. 1096B] asperum, nihil confusum, nihil factiosum, nihil quod honori divino repugnet, animae propriae noceat, aut proximi commodo deroget, oblita sui, non quae sua sunt, sed quae Dei vel proximi, quaerens (Phil. II), nemini invidens, omnibus consulens, non saeviens sed compatiens, non rapiens sed largiens, non murmurans sed omnia aequanimiter tolerans, si in te perfecte habitaret, temperares animum a malis, saevire desineres, Dei Ecclesiam ac sanctos ejus persequi cessares, tyrannidi modum imponeres, furorem cohiberes, humanitati invigilares, modestiam amplectereris, et bonis potioribus frui satageres. Charitas enim (S. Greg., ibidem) exercet corda, sensus corroborat, ut nihil grave, nihil difficile, sed totum fiat dulce quod agitur, dum ejus sit proprium nutrire pacifica, servare composita, [Col. 1096C] dissociata conjungere, prava dirigere, et virtutes reliquas perfectionis suae munimine solidare. De ipsa ergo, omnes monens Apostolus ita loquitur (I Cor. XIII), dicens: Si linguis hominum loquar et angelorum, charitatem autem non habeam, factus sum velut aes sonans aut cymbalum tinniens. Et si habuero omnem prophetiam, et noverim mysteria omnia, et omnem scientiam, et habuero omnem fidem, ita ut montes transferam, charitatem autem non habeam, nihil sum. Et si distribuero in cibos pauperum omnes facultates meas, et si tradidero corpus meum, ita ut ardeam, charitatem autem non habeam, nihil mihi prodest. Charitas patiens est, benigna est. Charitas non aemulatur, non agit perperam, non inflatur, non est ambitiosa, non quaerit quae sua sunt, non irritatur, non cogitat malum, non gaudet super iniquitate, congaudet autem veritati. Omnia suffert, omnia [Col. 1096D] credit, omnia sperat, omnia sustinet. Charitas nunquam [Col. 1097A] [1Kb] excidit. Quisquis ergo in ejus radice (Idem Greg. eadem ep.) se inserit, nec a viriditate deficit; nec a fructibus inanescit, quia amore fecunditatis opus efficax non amittit. Licet modo charitas in persecutoribus ecclesiae servorumque Dei arefacta sit, viget tamen in amatoribus ejus, et in eis qui patiuntur propter justitiam. De quibus ipsa per se veritas testatur, dicens: Beati qui persecutionem patiuntur propter justitiam (Matth. V). Et alibi: Si me persecuti sunt, et vos persequentur (Joan. XV). Potius enim nos et omnes Domini sacerdotes, qui ejus videlicet sunt veri sacerdotes, eligimus propter justitiam et veram fidem persequi, et pro Christi nomine pati, quam multis divitiis ditari, honoribusque copiosissimis abundare, et coelesti regno carere. Ista enim temporalia sunt, illa [Col. 1097B] aeterna: ista caduca, et ad horam transeuntia, illa vero perpetua, et sine fine mansura. Tu ergo qui nos suades cultum dimittere divinum, et a recta fide recedere, diisque immolare, melius tibi foret ut tu prius mutabilem te praeberes, omnesque exhortareris fidei documenta et divini cultus ministeria ita tenere, sicut patres nostri sancti apostoli sibi tradita praedicaverunt et docuerunt. Boni enim principis ac (religiosi) regis est, ecclesias contritas atque (concussas vel conscissas) scissas restaurare, novas aedificare, et Dei sacerdotes honorare atque tueri [(1) 1Kb] . Unde sanctos apostolos eorumque successores sub divina contestatione constituisse legimus, non debere fieri persecutiones, nec inferri fluctuationes, nec invidere laborantibus in agro dominico, neque expellere [(2) 1Kb] aeterni regis dispensatores: [Col. 1097C] sed, si qui expulsi fuerint, aut suis rebus expoliati, primo omnia legaliter reddi, quae eis ab inimicis aut a persecutoribus ablata sunt, et sedes proprias, cum omnibus ad se pertinentibus, regulariter restitui, et postea tempore congruo vocari ad synodum regulariter congregatam. Nec liceat ei, priusquam fiant haec, de se, juxta statuta praedictorum, respondere, aut de suis impetitionibus, si se viderit praegravari, reddere rationem. Sed his rite peractis, suisque omnibus libere dispositis, si tum juste (justum 3 q. 9. Non oportet.) videtur, suis respondeat accusatoribus, et inducias, si ei necesse fuerit, accipiat non modicas, ut explorare valeat ea quae objiciuntur ei, ne aliqua delusus fraude, innocenter ruat: quoniam non oportet quemquam judicari vel damnari, priusquam legitimos [Col. 1097D] habeat praesentes accusatores, locumque defendendi accipiat ad abluenda crimina. Unde ait propheta: [Col. 1098A] Priusquam agnoscas, non judices quemquam. In hoc ergo quod episcopi et reliqui servi Dei persecutionem patiuntur, non tantum ipsi persecutionem patiuntur, quantum ille cujus vice funguntur sicut scriptum est: Qui vos tangit, tangit pupillam oculi mei (Zach. II). Et alibi: Qui vos contristavit, me contristavit (II Cor. II). Et qui facit injuriam, recipiet id quod inique gessit (Coloss. III). Vos ergo licet corpora nostra possitis occidere, animas tamen non potestis occidere: nec gradus nobis divinitus collatos potestis auferre. Synodum ergo, absque hujus sanctae sedis auctoritate episcoporum (quamquam quosdam episcopos possitis congregare) non potestis regulariter facere, neque ullum episcopum, qui hanc appellaverit apostolicam sedem, damnare, antequam hinc sententia finitiva [Col. 1098B] procedat. Nam si saeculares in publicis judiciis libellis utuntur appellatoriis, quanto magis sacerdotibus haec eadem agere licet, qui super illos sunt? De quibus dictum est: Ego dixi, dii estis; et filii Excelsi omnes. Et ideo nullus episcopus, nisi in legitima synodo, suo tempore, apostolica aut regulari auctoritate convocata super quibuslibet pulsatus criminibus, audiatur vel judicetur, ne innocens damnetur, aut perdat communionem. Quod laici aut suspecti episcopos non debeant accusare, neque accusatoribus de inimici domo prodeuntibus credendum sit, et a beato Clemente, ipsis eum instruentibus apostolis, legimus definitum, et nos eadem firmamus: quoniam iidem modo multoties infensi, recte viventes atque credentes perturbare nituntur. Propterea persona, fides, vita et conversatio, atque [Col. 1098C] suspicio accusantium, enucleatim primo inquirenda est: deinde, quae objiciuntur, fideliter pertractanda, quia nihil ante fieri debet, quam impetitorum vita et suspicio atque odium inquiratur. Et si bonae conversationis non fuerint, aut laici, vel manifesti inimici, aut odio respersi fuerint, nequaquam in episcoporum recipiantur accusatione. Haec vobis, a quibus nimis infeste persequimur, scienda mandamus, ut ab his vos caveatis, et cessetis persequi eos qui Deo ministrant, quorum orationibus et terrena bella sedantur, et Deus peccatoribus conciliatur, et si amplius nos elegeritis persequi, quam Deo placere; et nos magis elegimus sustinere persecutionem, quam regulam confundi ecclesiasticam, hortante nos ipsa veritatis voce, atque testante ita: Nolite timere eos qui occidunt corpus, animam [Col. 1098D] autem non possunt occidere (Matth. X). Et iterum: Si quis vult post me venire, abneget semetipsum, et tollat crucem suam, et sequatur me. Qui enim voluerit animam suam salvam facere, perdet eam. Qui autem perdiderit animam suam propter me, inveniet eam. Quid enim prodest homini, si mundum universum lucretur, animae [Col. 1099A] [1Kb] vero suae detrimentum patiatur? Aut quam dabit homo commutationem pro anima sua? Filius enim hominis venturus est in gloria Patris sui cum angelis suis (Matthaei, XVI), et tunc reddet unicuique secundum ejus opus (opera ejus). Ista vobis valde timenda et cavenda sunt, a quibus ecclesia Dei ejusque ministri vexantur, et persecutionem patiuntur, quibus Dominus per prophetam minando loquitur, dicens (Psal. XLVIII, ex versione S. Hier.): Homo in honore non commorabitur: assimilatus jumentis, exaequatus est. Haec est via eorum, insipientia eorum, et post eos juxta os eorum current. Quasi oves in inferno positi sunt, mors pascet eos. Et subjicient eos recti in matutino, et figura eorum conteretur in inferno post habitaculum suum. Verumtamen Deus redimet animam meam de manu [Col. 1099B] inferi, cum assumpserit me. Noli timere, cum ditatus fuerit vir, cum multiplicata fuerit gloria domus ejus. Neque enim moriens tollet omnia, nec descendet post eum gloria ejus. Quia animae suae in vita sua benedicet. Laudabunt te, cum bene fuerit tibi. Intrabit usque ad generationem patrum suorum, usque in finem non videbit lumen. Homo cum in honore esset, non commovebitur (intellexit comparatus est jumentis, et silebitur): assimilatus jumentis, exaequatus est. Et alibi (Psal. LI, ex eadem versione): Quid gloriaris, qui potens misericordia Dei tota die? Insidias cogitavit lingua tua, quasi novacula acuta faciens dolum. Dilexisti malum magis quam bonum, mendacium magis quam loqui justitiam. Dilexisti omnia verba ad devorandum, lingua dolosa. Sed Deus destruet te in sempiternum, terrebit [Col. 1099C] te, et evellet te de tabernaculo tuo, et eradicabit te de terra viventium. Et videbunt justi, et timebunt, et super eum ridebunt. Ecce vir, qui non posuit Deum fortitudinem suam, sed speravit in multitudine divitiarum suarum, confortatus est in insidiis suis. Ego autem sicut oliva vivens in domo Dei, speravi in misericordia Dei in saeculum, et in aeternum. Confitebor tibi in saeculum, quoniam fecisti, et expectabo nomen tuum, quoniam bonum in conspectu sanctorum tuorum. Ista vobis omnia ad interitum, nobis autem ad confortationem, ne pereamus, dicta sunt. Vobis ergo ideo haec scribimus, quia debitores vobis sumus, dicente Domino: Diligite inimicos vestros, benefacite eis qui vos oderunt (Matth. V; Rom. XII). Et alibi Scriptura loquitur, dicens: Si esurierit inimicus tuus, ciba [Col. 1099D] illum: si sitit, potum da illi. Hoc enim faciens, carbones ignis congregas (congeres) super caput ejus. His fulti auctoritatibus, bellum quod adversum nos excitatis (S. Leo, ep. 54), adeo feliciter dextera Domini [Col. 1100A] protegente nos, atque pro nobis pugnante, pacifice portare cupimus, ut triumphante Christo omnium verorum fiat una victoria sacerdotum: et coruscante lumine veritatis, solae erroris tenebrae cum suis auctoribus pellantur: quia non est in hominis potestate consilium Dei. Justus est enim Dominus, et omnia judicia ejus justa sunt, atque omnes viae ejus, misericordia et veritas et judicium. In manu Dei potestas terrae, cui execrabilis est omnis iniquitas. In manu Dei potestas hominis, et super faciem scribae imponent honorem suum. Perdidit Deus memoriam superborum et inique agentium, et non dereliquit memoriam humilium et bonorum hominum. Hoc autem pro certo habet omnis, qui recte colit Deum, quia si vita ejus in probatione fuerit, corroborabitur (coronabitur): et si in [Col. 1100B] tribulatione, liberabitur: si vero in correctione fuerit, ad misericordiam perveniet. Tu ergo ne delecteris in perditionibus nostris, quia post tempestatem facit Deus tranquillitatem, et post lacrymationem et fletum, exultationem infundit (Job. III). Benedictus Dominus Deus patrum nostrorum, qui cum iratus fuerit, misericordiam faciet, et in tempore tribulationis peccata dimittit. Magnus est Dominus in aeternum et ipse reget nos in saecula (Ps. XLVII), quoniam regnum ejus permanet in saecula saeculorum. Amen. Data decimo sexto [(1) 1Kb] Kalendas februarii, Maxentio et Maximo viris clarissimis consulibus.



DECRETUM [(2) 1Kb] MARCELLI PAPAE I, DESUMPTUM
EX GRATIANO
.

[Col. 1100C] Extra voluntatem propriam retrusi in monasteriis non teneantur.

Illud autem statuendum esse censemus, ut si minori aetate filii monasterio oblati fuerint, vel sacram tonsuram vel velamina susceperint, dignum quidem duximus ut 15 anno a praelatis moniti, verbis inquirantur, utrum in ipso habitu permanere cupiant, aut non. Si vero permanere professi fuerint, ulterius poenitendi locum minime amplecti possunt. Si vero ad saecularem habitum reverti voluerint, redeundi licentia nullo modo denegetur: quia satis inutile est ut coacta servitia Domino praestentur.




[Col. 1101]
APPENDIX III, AD SANCTUM EUSEBIUM PAPAM.



EPISTOLA PRIMA [(1) 1Kb] , EUSEBII PAPAE AD OMNES GALLIAE EPISCOPOS.

1o Laici ab accusatione sacerdotnm prohibentur, similiter illi qui eis aliquo modo subditi sunt. 2o Quae accusationes a judicibus ecclesiasticis audiri non debeant; et qui accusatores ab accusatione submoveantur.

Carissimis fratribus Domino et Deo dilectis episcopis omnibus per Gallicanas provincias constitutis, Eusebius.

Scripta sanctitatis vestrae cum magna gratiarum actione suscepi (S. Greg. lib. II, ep. 36), gavisus scilicet de vestra sospitate, sed contristatus nimis de vestra oppressione. Quod significastis enim (al. autem), quid de conversis haereticis fieri debuisset, [Col. 1101B] scitote nos eos, qui in sanctae Trinitatis fide baptizati sunt, per impositionem manus suscipere.

I. De accusationibus vero clericorum, super quibus mandastis, scitote, a tempore apostolorum in hac sancta urbe servatum esse, accusatores et accusationes quas exterarum consuetudinum leges non adsciscunt (Hadr. coll. can. 11), a clericorum accusatione submotas. Similiter, laicos non accusasse episcopos, hactenus observatum et constitutum est, quia ejusdem non sunt conversationis (Vide Hincmar. c. 24 libri LV). Et oppido eis quidam infesti existunt, quippe cum vita eorum et conversatio debeat esse secreta, et a laicorum actibus remota. Nec ab his impeti debeant, quorum castitatem et [Col. 1101C] gravitatem nolunt imitari, maxime cum nec hi eos in suis volunt recipere accusationibus. De ipsis vero, suis videlicet agricultoribus atque ministris, Dominus laicis et cunctis eos persequentibus ait: Nolite tangere christos meos, et in prophetis meis nolite malignari (Psalm. CIV). Et ipsa sacra scriptura dicit: Qui vos tangit, tangit pupillam oculi mei (Zach. II). Talia enim et his similia sancti patres praevidentes pericula, laicos saeculo militantes, ab accusatione sacerdotum prohibuere: similiter servos et liberos, atque censibus publicis vel privatis subjugatos, omnesque infames, ab eadem accusatione vel tergiversatione submoverunt. Non enim oportet, ut permittantur carnales spirituales persequi, nec sceleribus irretiti, vel saeculo militantes, episcopos infamare [Col. 1101D] vel lacerare aut crimen opponere. Nam si hoc apostoli aut successores eorum permitterent, perpauci remansissent qui Domino in sacerdotali ordine militassent. Idcirco et nos sequentes patrum vestigia, pro salvatione servorum Dei, quascumque ad accusationem personas leges publicae non admittunt, his impugnandi alterum et nos licentiam submovemus (Ennodius in apol. pro Symmacho ex can. 7, conc. II [Col. 1102A] Carthag.) Et nullae accusationes a judicibus audiantur ecclesiasticis, quae legibus saeculi prohibentur.

II. Quapropter illi, quibus indita non est ad unguem polita perfectio, talia silere debent, ita ut nec mutilentur (al. ventilentur), nec proponantur. Nec illi, qui aut in fide catholica, aut inimicitia suspecti sunt, ad pulsationem praedictorum admittantur: quia veritatem (Anian. ad sent. Pauli tit. 15, sent. 2) professionis infidelitas et inimicitia impedire solet. Nec illi credendi sunt, aut admittendi, qui aliorum sponte crimina confitentur. Et ideo replicanda sollicite eorum veritas: quam sponte prolata in illis vox habere non potest, hanc diversis cruciatibus e latebris suis rigorosus tortor exigere debet, ut dum poenis [Col. 1102B] corpora subjiciuntur, quae gesta sunt fideliter et veraciter exquirantur. Unde, quaeso, primum ad leges publicas, deinde ad judices, ora convertite, qui possunt et volunt in defensione omnium juste loqui (al. sua sic eloqui). Nos enim (quos Dei servitium post istarum rerum abjectionem fecit ingenuos, qui talium insultationes aut contumelias aut despicimus aut deridemus, quibus scriptum est de famulis et vulgi (al. vulgaribus) hominibus per Apostolum (Ephes. VI): Mementote, quia vester et illorum Dominus in coelis est, ad haec saeculi mala revocabimur? Faciendum a nobis est quod, faciente altero, profanum esse contendimus? Quod per ministerium jussionis et manus alienae incestaret aspectum, nostro peragetur imperio? Nolite hanc per universas ecclesias mentem, [Col. 1102C] rapacium luporum more et natura, servare: quia postquam nos maculat forte pro desideriis eorum cruenta discussio, effectum in his, quo tendunt, non habebunt (al. quo tenditis non haberet), dicente nobis (vobis) propheta: Ponamus circulum in naribus eorum, et frenum in labiis, et reducamus eos in viam rectam (Isa. XXXVII). Quia eodem propheta (Is. XLI) asserente, impugnantur, qui dicunt: Erunt quasi non sint, et peribunt viri qui contradicunt nobis (al. vobis). Infames enim sunt procul dubio impugnatores episcoporum, omnesque qui adversus patres armantur, et conculcatores ecclesiarum sacerdotumque ejus, et qui de publicis fugiunt praeliis, et mandata Dei contemnunt, et qui aliqua culpa infamiae asperguntur maculis, his omnibus impugnandi [Col. 1102D] episcopos, patrum sequentes instituta, et nos licentiam submovemus; quia sic odit Deus eos (Proclus ad Domnum) qui patres persequuntur, ut patrum invasores, qui in omni mundo infamia notantur, et ideo juste et regulariter respuuntur. Nunc longa non opus est admonitione. Jam perditis odium debemus operire, de quibus (al. operi, de cujus) jam non superest, quod damnetur, auctoribus. De quibus Dominus per prophetam loquitur (Isa. XXX), dicens: Reprobantes verbum, sperastis in calumniam et in tumultum, [Col. 1103A] et innixi estis in eo. Propterea erit vobis iniquitas haec sicut interruptio. Rursus etiam de talibus propheta clamat (Isa. LVII), dicens: Accedite huc semen adulterii et fornicarii (al. semel adulteri et fornicarii). Super quem lusistis? super quem dilatastis, et ejecistis linguam? Numquid non vos filii scelesti estis, semen mendax? Cessent impii commentitia adversus simplices jam fraude mentiri? Custodi, inquit propheta (Psal. XXXIII), linguam tuam a malo, et labia tua ne loquantur dolum. Recede a malo, et fac bonum: quaere pacem, et persequere eam. Oculi Domini ad justos, et aures ejus ad clamorem eorum. Vultus autem Domini super facientes mala, ut perdat de terra memoriam eorum. Et paulo post: Interficiet impium malitia, et odientes justum culpabuntur. Nos quamquam [Col. 1103B] multa patiamur a talibus, diligamus nos, carissimi, invicem, quoniam caritas ex Deo est. Et omnis qui diligit, ex Deo natus est, et cognoscit Deum. Qui non diligit, non novit Deum, quia Deus caritas est. In hoc apparuit caritas Dei in nobis, quoniam Filium suum unigenitum misit Deus in mundum, ut vivamus per eum. In hoc est caritas, non quasi nos dilexerimus Deum, sed quoniam ipse dilexit nos, et misit Filium suum propitiationem pro peccatis nostris. Carissimi, si Deus dilexit nos, et nos debemus alterutrum diligere. Deum nemo vidit unquam. Si diligamus invicem, Deus in nobis manet, et caritas ejus in nobis perfecta est. In hoc intelligimus, quoniam in eo manemus, et ipse in nobis, quoniam de Spiritu suo dedit nobis. Et nos vidimus, et testificamur, quoniam Pater misit Filium suum, Salvatorem [Col. 1103C] mundi. Quisquis confessus fuerit quoniam Jesus est Filius Dei, Deus in eo manet, et ipse in Deo. Et nos agnovimus, et credimus veritati, quam habet Deus in nobis. Deus caritas est: et qui manet in caritate, in Deo manet, et Deus in eo. In hoc perfecta est caritas nobiscum, ut fiduciam habeamus in die judicii: quia sicut ille est, et nos sumus in hoc mundo. Timor non est in caritate, sed perfecta caritas foras mittit timorem, quia timor poenam habet. Qui autem timet, non est perfectus in charitate. Nos ergo diligamus Deum, quoniam Deus prior dilexit nos. Si quis dixerit, quoniam diligo Deum, et fratrem suum oderit, mendax est. Qui autem non diligit fratrem suum, quem videt, Deum quem non videt quomodo potest diligere? Et hoc mandatum a Deo habemus, ut qui diligit Deum, diligat et fratrem suum. [Col. 1103D] Omnis qui credit, quoniam Jesus est Christus, ex Deo natus est. Et omnis qui diligit eum qui genuit, diligit et eum qui natus est ex eo. In hoc cognovimus (Vulg., cognoscimus), quoniam diligimus natos Dei, cum Deum diligamus, et mandata ejus faciamus. Haec est enim charitas Dei, ut mandata ejus custodiamus. Et mandata ejus gravia non sunt: quia omne quod natum est ex Deo vincit mundum. Et haec est victoria, quae vincit mundum, fides nostra. Quis est qui vincit mundum, nisi qui credit quoniam Jesus est filius Dei? Hic est qui venit per aquam et sanguinem, Jesus Christus, non in aqua solum, sed in aqua et sanguine. Et Spiritus est qui testificatur, quoniam Christus est veritas. Quoniam tres sunt qui testimonium dant, spiritus, [Col. 1104A] sanguis et aqua: et hi tres unum sunt. Si testimonium hominum accipimus, testimonium Dei majus est. Quoniam hoc est testimonium Dei, quod majus est, quia testificatus est de Filio suo. Qui credit in Filium Dei, habet testimonium Dei in se. Qui non credit Filio, mendacem facit eum, quia non credit in testimonium, quod testificatus est de Filio suo Deus. Et hoc testimonium est, quoniam vitam aeternam dedit nobis Deus. Et haec vita in ejus Filio est. Qui habet Filium, habet vitam: qui non habet Filium Dei, non habet vitam. Haec scribo vobis, ut sciatis, quoniam vitam habebitis (Vulg., habetis) aeternam, qui creditis in nomine Filii Dei. Et haec est fiducia, quam habemus ad eum: quia quodcumque petierimus secundum voluntatem ejus, audiet (Vulg., audit) nos. Et scimus, quia audit [Col. 1104B] nos, quidquid petierimus. Scimus quoniam habemus petitiones, quas postulamus ab eo. Qui scit fratrem suum peccare peccatum non ad mortem, petat et dabitur ei vita peccanti non ad mortem. Est peccatum ad mortem; non pro illo dico, ut roget quis. Omnis iniquitas peccatum est, et est peccatum ad mortem. Scimus quia omnis qui natus est ex Deo, non peccat: sed generatio Dei conservat eum, et malignus non tangit eum. Scimus enim, quoniam ex Deo sumus, et mundus totus in maligno positus est. Et scimus quoniam Filius Dei venit, et dedit nobis sensum, ut cognoscamus Deum verum, et simus in vero Filio ejus. Hic est verus Deus et vita aeterna (I Joan. IV et V). Propter mala sua multi potentes oppressi sunt valde, et gloriosi traditi sunt in manus alterorum. Benedictio autem Dei in mercedem [Col. 1104C] justi festinat, et in honore (Vulg., hora) veloci processus illius fructificat. Beatus vir, qui non est lapsus verbo ex ore suo, et non est stimulatus in tristitia delicti (Eccli. XI et XIV). Scitote, charissimi, pro ea pietate (S. Leo, ep. 46), quae vobis Dei famulis impendenda est, omnes suggestiones vestras fidei catholicae profuturas, me dignanter suscepisse, ut ipsarum quoque opera et pax christiana reparari, et error impius possit aboleri. Et si amplius de talibus aut de his similibus aliquid fuerit deliberandum, celeriter ad nos relatio dirigatur, ut pertractata qualitate horum nostra, quid observari debeat, sollicitudo constituat. Data VI kalendas augusti, Constantino (al. Constantio) consule (al. Constante).



EPISTOLA II, EUSEBII PAPAE AD AEGYPTIOS [(1) 1Kb] .
[Col. 1104D]

De episcopis rebus suis spoliatis, aut a sede pulsis, nisi in integrum restituantur non judicandis, in synodis convocandis, ut ab omnibus suae provinciae episcopis audiantur.

Eusebius Romanae et apostolicae Ecclesiae episcopus, dilectissimis in charitate Christi unanimis, charitatis glutino connexis fratribus, per Alexandriam et Aegyptum Domino militantibus, et rectam fidem tenentibus, in Domino salutem.

Benedictus Deus et pater Domini nostri Jesu Christi, et Deus totius consolationis, qui consolatur nos in omni tribulatione nostra ut, possimus et ipsi consolari eos, qui in omni pressura sunt per exhortationem qua exhortamur [Col. 1105A] ipsi a Deo. Quoniam sicut abundant passiones Christi in nobis, ita et per Christum abundat consolatio nostra. Sive autem tribulamur pro vestra exhortatione et salute, sive exhortamur pro vestra exhortatione et salute, quae et operatur tolerantiam earumdem passionum, quas et nos patimur. Et spes vestra firma est pro vobis, scientes quoniam sicut socii passionum estis, sic eritis et consolationis. Vetera (dilectissimi), transierunt, et ecce facta sunt nova. Omnia autem ex Deo, qui reconciliavit nos sibi per Christum, et dedit nobis ministerium reconciliationis: quoniam quidem Deus erat in Christo, mundum reconcilians sibi, non reputans illis delicta ipsorum; et posuit in nobis verbum reconciliationis. Pro Christo ergo legatione fungimur, tamquam Deo exhortaute per nos. Obsecramus pro Christo, reconciliamini [Col. 1105B] Deo. Eum, qui non noverat peccatum, pro nobis peccatum fecit, ut nos efficeremur justitia Dei in ipso. Adjuvantes autem exhortamur, ne in vacuum gratiam Dei recipiatis. Ait enim: Tempore accepto exaudivi te, et in die salutis adjuvi te. Ecce nunc tempus acceptabile, ecce nunc dies salutis. Nemini dantes ullam offensionem, ut non vituperetur ministerium nostrum, sed in omnibus exhibeamus nosmetipsos sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in vigiliis, in jejuniis, in castitate, in scientia, in longanimitate et suavitate, in Spiritu sancto, in charitate non ficta, in verbo veritatis, in virtute Dei, per arma justitiae a dextris et a sinistris, per gloriam et ignobilitatem, per infamiam et bonam famam, [Col. 1105C] ut seductores et veraces, sicut qui ignoti et cogniti: quasi morientes, et ecce vivimus: ut castigati et non mortificati: quasi tristes, semper autem gaudentes: sicut egentes, multos autem locupletantes: tanquam nihil habentes, et omnia possidentes. Os nostrum patet ad vos, Corinthii, cor nostrum dilatatum est. Non angustiamini in carnalibus (Vulg., in nobis), angustiamini autem in spiritualibus (Vulg., in visceribus vestris). Eamdem autem habentes remunerationem, tamquam filiis dico, dilatamini et vos. Nolite jugum ducere cum infidelibus. Quae autem participatio justitiae cum iniquitate? Aut quae societas luci ad tenebras? Quae autem conventio Christi ad Belial? Aut quae pars fideli cum infideli? Quis autem consensus templo Dei cum idolis? Vos enim estis templum Dei vivi, sicut dicit Dominus: Quoniam inhabitabo in illis, et inambubulabo, [Col. 1105D] et ero illorum Deus, et ipsi erunt mihi populus. Propter quod exite de medio eorum, et separamini de medio eorum, dicit dominus: et immundum ne tetigeritis, et ego recipiam vos, et ero vobis in patrem, et vos eritis mihi in filios et filias, dicit dominus omnipotens. Has igitur habentes promissiones, carissimi, mundemus nos ab omni inquinamento carnis et spiritus, perficientes sanctificationem in timore Dei (II Cor., I, V, VI, VII). Errorem vestrum corrigite, fratres, et ab omni erroris macula vos custodite, ut purum Deo munus offerre valeatis. Servos Dei nolite persequi, episcopos nolite infamare, neque accusare, quia Deus os suo judicio voluit reservari. Quod enim non ab humanis aut pravae vitae hominibus eos depravari aut [Col. 1106A] accusari voluit, ipse dedit exemplum, quando per seipsum (S. Greg., c. 14 lib. XXV Moralium), et non per alium, negotiantes ejecit sacerdotes de templo, et mensas nummulariorum proprio evertit flagello, et ejecit de templo. Et sicut alibi ait: Deus stetit in synagoga deorum, in medio autem deos discernit (Psal. LXXXI). Dei ergo ordinationem accusat, qui episcopos accusat vel condemnat, dum minus spiritualia quam terrena sectatur. Causa enim fidei et dilectionis (S. Leo, ep. 34), quibus salus christiana consistit, multa me sollicitudine laborare compellit, metuentem, ne pravitas, quae in suis fuerat amputanda principiis, processu temporis et pertinacior fiat et altior. Nam inimicum nimis est (S. Leo, ep. 40, c. 3), atque incongruum, eos, qui episcopos vel reliquos veros sacerdotes [Col. 1106B] sua persecutione vexant, catholicorum nominibus sine discretione misceri, cum damnatam impietatem non deserentes, ipsi sua pravitate condemnantur, quos convenit percelli pro perfidia, aut liberari (al. laborare) pro venia: quia sicut plenum pietatis est (Idem, lib., c. 2), oppressis charitatem dominicam reddi (al. redhiberi), ita justum est, omnia perturbantis auctoritatem amputari. Miror, carissimi, quare tam cito movemini, atque a vestro sensu transferimini (Galat. I), cum scriptum sit: Post concupiscentias tuas non eas, et a voluntate tua avertere. Si praestes animae tuae concupiscentias ejus, faciet te in gaudium inimicis tuis. Ne oblecteris in turbis, nec in modicis. Adest enim (Vul., assidua enim est) commissio illorum. Ne fueris mediocris in contentione ex fenore, et est tibi nihil [Col. 1106C] in sacculo. Eris enim invidus vitae tuae. Operarius ebriosus non locupletabitur: et qui spernit modica, paulatim decidet. Vinum et mulieres apostatare faciunt sapientes, et arguunt sensatos: et qui se jungit fornicariis, erit nequam. Putredo et vermis (Vulg., vermes) hereditabunt illum, et extolletur in exemplum majus, et tolletur de numero anima ejus. Qui credit cito, levis corde est, et minorabitur: et qui delinquit in animam suam, insuper habebitur (Vulg., habebit). Qui gaudet iniquitate, denotabitur; et qui odit correptionem, minuetur vita: et qui odit loquacitatem, extinguit malitiam. Qui peccat in animam suam, poenitebit: et qui jucundatur in malitia, denotabitur. Ne iteres verbum nequam et durum, et non minoraberis. Amico et inimico noli enarrare sensum tuum, et si est tibi delictum, noli denudare. [Col. 1106D] Audiet enim te, et custodiet te: et quasi defendens peccatum, odiet te, et sic adhaerebit (Vulg., aderit) tibi semper. Audisti verbum adversus proximum? commoriatur in te, fidens quoniam non te disrumpet. A facie verbi parturit fatuus, tamquam gemitus partus infantis. Sagitta infixa femori carnis, sic verbum in corde stulti. Corripe amicum, ne forte non intellexerit, et cum fecerit injuriam, et non intellexerit, dicat. Non feci: aut si fecerit, ne iterum addat facere. Corripe proximum, ne forte non dixerit: et si dixerit, ne forte iteret. Corripe amicum, saepe enim fit commissio, et non omni verbo credas. Est qui labitur in lingua sua, sed non ex animo. Quis est enim qui non deliquerit in lingua sua? Corripe proximum, antequam commineris: et [Col. 1107A] da locum timori Altissimi, quia omnis sapientia et scientia timor Dei, et in omni sapientia dispositio legis. Non est sapientia, neque scientia, et non est cogitatus bonus nisi in illa. Peccatorum prudentia est nequitia, et in ipsa execratio: et est insipiens, qui imminuitur sapientia [(1) 1Kb] . Melior est homo qui deficit sapientia, et deficiens sensu in timore Dei, quam qui abundat sensu, et transgreditur legem Altissimi. Est solertia certa, et ipsa iniqua: et est qui emittit verbum certum, enarrans veritatem. Est qui nequiter humiliat se, et interiora ejus plena sunt dolo. Est enim justus, qui se nimium submittit a multa humilitate: et est justus qui inclinat faciem: et fingit non videre se quod ignoratum est. Et si ab imbecillitate virium vetetur peccare, si invenerit tempus malefaciendi, malefaciet. Ex visu cognoscitur vir, et ab [Col. 1107B] occursu faciei cognoscitur sensatus. Amictus corporis, et risus dentium, et ingressus hominis enuntiant de illo. Est correptio mendax in ore (Vulg., ira) contumeliosi: et est judicium, quod non probatur esse bonum: et est tacens, et ipse est prudens. Quam bonum est arguere, quam irasci, et confitentem in oratione non prohibere! Concupiscentia spadonis devirginavit juvenculam: sic qui facit per vim judicium iniquum. Quam bonum est correpto manifestare poenitentiam! sic enim effugies voluntarium peccatum. Est tacens, qui invenitur sapiens: et est odibilis qui procax est ad loquendum. Est autem tacens, non habens sensum loquelae: est et tacens tempus sciens apti temporis. Homo sapiens tacebit usque ad tempus, lascivus autem et imprudens non servabit tempus. Qui multis utitur verbis, laedit (Vulg., laedet) animam [Col. 1107C] suam: et qui potestatem sibi assumit injuste, odietur. Est processio in malis viro in disciplinato, et est inventio in detrimentum. Est datum quod non est utile: et est datum cujus retributio duplex. Est propter gloriam minoratio: et est qui ab humilitate levabit caput. Est qui multa redimat modico pretio, et est restituens ea septuplum. Sapiens in verbis seipsum amabilem facit: gratiae autem fatuorum effundentur. Datum (Vulg., datus) insipientis non erit utile tibi, oculi enim illius septemplices sunt. Exigua dabit, et multa improperabit: et apertio oris illius, inflammatio est. Hodie fenerat quis, et cras expetit, et odibilis homo hujusmodi. Fatuo non erit amicus, et non erit gloria (Vulg. gratia) bonis illius. Qui enim edunt panem illius, falsae linguae sunt. Quoties, et quanti irridebunt eum? Neque enim, [Col. 1107D] quod habendum erat, directo sensu distribuit, similiter et quod non erat habendum. Lapsus falsae linguae, quasi qui a pavimento cadens, sic casus malorum festinanter venient. Homo ingratus (Vulg., acharis), quasi fabula vana in ore indisciplinatorum assidua erit. Ex ore fatui reprobabitur parabola: non enim dicit illam in tempore suo. Est qui vetatur peccare ab (Vulg., prae) inopia, et in requie sua stimulabitur. Est qui perdet animam suam pro (Vulg., prae) confusione, et ab imprudenti persona perdet eam, personae autem acceptione perdet se. Est qui prae confusione promittit pro amico (Vulg., prom. [Col. 1108A] amico), et lucratus est cum inimicum gratis. Opprobrium nequam in homine mendacium, et in ore indisciplinatorum assidue erit. Laudat furem (Vulg., potior fur quam) assiduitas viri mendacis, perditionem autem ambo hereditabunt. Mores hominum mendacium sine honore, et confusio illorum cum ipsis sine intermissione (Eccli., XVIII, XIX et XX). Vos (fratres) admonemus, profutura hominibus invicem indesinenter sectari in charitate Christi: similiter obsecramus vos in Domino, ut digne ambuletis vocatione, qua vocati estis, cum omni humilitate et mansuetudine, cum patientia supportantes invicem in charitate, solliciti servare unitatem spiritus in vinculo pacis. Unum corpus et unus spiritus, sicut vocati estis in una spe vocationis vestrae: unus Dominus, una fides, unum baptisma, unus Deus pater omnium, [Col. 1108B] qui super omnes, et per omnia, et in omnibus nobis. Unicuique autem nostrum data est gratia secundum mensuram donationis Christi. Propter quod dicit: Ascendens in altum, captivam duxit captivitatem: dedit dona hominibus (Ps. LXVII). Quod autem ascendit, quid est, nisi quia et descendit primum in inferiores partes terrae? Qui descendit, ipse est et qui ascendit super omnes coelos, ut adimpleret omnia. Et ipse dedit quosdam quidem apostolos, quosdam autem prophetas, alios vero evangelistas, alios autem pastores, et doctores, ad consummationem sanctorum, in opus ministerii, in aedificationem corporis Christi, donec occurramus omnes in unitatem fidei et agnitionis Filii Dei, in virum perfectum, in mensuram aetatis plenitudinis Christi, ut jam non simus parvuli fluctuantes, et circumferamur omni vento doctrinae, [Col. 1108C] in nequitia hominum, in astutia ad circumventionem erroris (Ephes. IV). De occultis (Prosperi sent. 21) enim cordis alieni temere judicare iniquum est: et eum, cujus non videntur nisi opera bona, peccatum est ex suspicione reprehendere. Oves ergo, quae pastori suo commissae sunt (Conc. V Rom. sub Symmach.), eum nec reprehendere (nisi a recta fide exorbitaverit) debent, nec ullatenus accusare possunt, quia facta pastorum oris (al. Ovis) gladio ferienda non sunt, quamquam tecte reprehendenda videantur. Ideo ista dicimus, quia in scripturis vestris reperimus, quosdam episcopos vestris in partibus a propriis ovibus accusatos, aliquos videlicet ex suspicione, et aliquos ex certa ratione: et idcirco quosdam esse rebus suis expoliatos, quosdam vero a propria sede pulsos. [Col. 1108D] Quod sciatis nec ad synodum comprovincialem, nec ad generalem posse vocari, nec in aliquo judicari, antequam cuncta, quae eis sublata sunt, legibus potestati eorum redintegrentur (al. pacifice omnia redint.). Prius ergo oportet omnia illis legibus redintegrari, et ecclesias, quae eis sublatae sunt, cum omni privilegio sibi (al. suo) restitui, et postmodum, non sub angusti temporis spatio, sed tantum temporis spatium eis indulgeatur, quantum expoliati vel expulsi esse videntur, antequam ad synodum convocentur, et ab omnibus quibusque (al. quisque) suae provinciae episcopis audiantur. Nam nec convocari ad causam, nec dijudicari potest expoliatus vel expulsus: qui non est privilegium, quo expoliari possit jam nudatus [Col. 1109A] Unde et antiquitus decretum est, ut omnes possessiones, et omnia sibi sublata, atque fructus cunctos, ante litem contestatam perceptor vel primas (al. primo) possessori restituat. Et alibi scriptum habetur: ille qui violentiam pertulit, universa in statu, quo fuerant, recipiat, et quae possidet, securus teneat. Et alibi in synodalibus patrum decretis et regum edictis legitur statutum: redintegranda sunt omnia expoliatis vel ejectis episcopis, praesentialiter ordinatione pontificum, et in eorum, unde abscesserunt, loca funditus revocanda quacumque conditione temporis, aut dolo, aut captivitate, aut virtute majorum, aut per quascumque injustas causas, res Ecclesiae vel proprias aut substantias suas, perdidisse noscuntur ante accusationem, aut regularem ad synodum [Col. 1109B] vocationem eorum, et reliqua. Est etiam in antiquis Ecclesiae statutis decretum, ut qui aliena invadit, non exeat impunitus, sed cum multiplicatione omnia restituat. Unde et in evangelio scriptum est. Quod si quid aliquem defraudavi, reddo quadruplum (Luc. XIX). Et in legibus saeculi cautum habetur: qui rem subripit alienam, illi cujus res direpta est, in decuplum, quae sublata sunt, restituat. Et in lege divina legitur. Maledictus omnis, quis transfert terminos proximi sui. Et dicet omnis populus. Amen (Deut. XXVIII). Talia ergo non praesumantur absque ultione nec exerceantur absque sua damnatione (Hactenus verba Symmachi papae, in conc. laudato). Pacem, et non damnum, aut injustitiam alicujus sectamini invicem, et in omnes. Veritatem autem facientes in charitate, [Col. 1109C] crescamus, in illo per omnia, qui est caput Christus, ex quo totum corpus compactum et connexum per omnem juncturam subministrationis, secundum operationem in mensuram uniuscujusque membri, augmentum corporis facit in aedificationem sui in charitate. De caetero, carissimi, gaudete, et perfecti estote: exhortamini, idem sapite, pacem habete, et Deus pacis et dilectionis erit vobiscum (Heb. XII, Eph. IV). Dominus custodiat vos et nunc, et in diem aeternitatis (II Petr. III). Amen. Data IX Kalendas octobris Constantino (Constantio) clarissimo consule.



EPISTOLA III, EUSEBII PAPAE EPISCOPIS TUSCIAE ET CAMPANIAE DIRECTA.

De infamibus ad testimonium non admittendis, et qui dicuntur infames, et de haereticis rite baptizatis, si ad fidem revertantur, per manus impositionem recipiendis, [Col. 1109D] quae quidem manus impositio ad summos sacerdotes tantummodo pertinere monstratur.

Dilectissimis fratribus universis episcopis per Campaniam et Tusciam constitutis, Eusebius.

Benedictus dominus Deus noster, qui (Hormisdae, ep. 25) per misericordiam suam Romanam ecclesiam B. Petri apostolorum principis sacerdotio ditavit, nobisque viam monstrandam circa nos (propter universalem curam, quae nobis est propter privilegium ejusdem Ecclesiae) invicem caritatis indulsit, ut qui cohaeremus firmitate fidei, jungamur quoque votivi (al. votiva) jucunditate colloquii, quo facilius dum per litterarum ministeria ad vos usque pertendimus, etiam corda vestra ad religiosum [Col. 1110A] cultum apostolicis admonitionibus incitemus: et dum dilectionis (al. dilectioni) nostrae spei reddimus velut quoddam debitum, plenum circa Deum monstremus affectum. Jungamus ergo, dilectissimi fratres, continuas et humiles preces: et Deum nostrum, oris et cordis lacrymis supplicantes, jugi deprecatione poscamus, ut institutione et opere, illi, cujus esse membra cupimus, haereamus, nec unquam ab illa via, quae Christus est, devio tramite declinemus, ne ab eo juste, quem nos impie relinquimus, deseramur infelices. Quod superni favoris auxilio, ea nobis potest ratione contingere, si apostolica dogmata, si patrum mandata servamus. Dicit enim dominus noster: Qui diligit me, sermonem meum servabit, et Pater meus diliget eum, et ad eum veniemus, [Col. 1110B] et mansionem apud eum faciemus (Joan. XIV). Et licet haec possint generaliter dicta sufficere, ut vel declinemus errata. vel custodiamus catholica: ab apostolis tamen eorumque successoribus novimus constitutum (Sixtus sententia 250; Hadr. coll. cap. 67), criminationes adversus doctores non debere suscipi, nec peregrina judicia fieri (Cod. Theod. l. IX, tit. I, const. 10), nec quemquam alterius judicis quam sui sententia debere constringi (Cod. Just. l. VII, tit. 48, const. 4). Caput enim ecclesiae Christus est. Christi autem vicarii sacerdotes sunt, qui vice Christi legatione funguntur in ecclesia (Hormisdae, ep. 25, jam citata). Idcirco quidquid ad eorum fit injuriam, ad Christum pertinet, qui dixit: Qui vos audit, me audit: et qui vos spernit, me spernit. Et qui spernit me, [Col. 1110C] spernit eum qui me misit (Luc. X). Ista, fratres, terribilia sunt, et oppido diligenter consideranda et cavenda, et tam propter eos qui seipsos aut cupiditate, aut avaritia, aut invidia perdere moliuntur, ne in profunda labantur, aut in talia incidant mala, quam propter persecutiones Ecclesiae, servorumque ejus, qui juxta veritatis vocem, oculos habentes, non vident, et aures habentes, non audiunt, nec intelligunt quae placent Deo. Sequentes itaque in omnibus apostolicam regulam, et praedicantes ejus omnia constituta (Joannes ep. cp. in libello post Hormisdae ep. 51, 3, quaest. 5, Constituimus cum), ob custodiam episcoporum, qui columnae Ecclesiae a Deo dicti sunt et coeterorum verorum sacerdotum, firmantes cana patrum statuta; statuimus iterum cum omnibus qui nobiscum [Col. 1110D] sunt episcopis, sicut dudum decretum reperimus, ut homicidae, malefici, fures, sacrilegi, raptores (Hadr. coll. 63, in 2 decr. Eutychiani papae), adulteri, incesti, venefici, suspecti, criminosi, domestici, perjuri, et qui raptum fecerunt, vel falsum testimonium dixerunt, seu qui ad sacrilegos (Sortilegos lege ex coni. Latinii) divinosque concurrerunt, similesque eorum, nullatenus ad accusationem, vel ad testimonium sint admittendi, quia infames sunt et juste repellendi, quia funesta est vox eorum. Vocem (Cod. Theod. lib. IX, tit. 6, const. 3) enim funestam in omnibus interdici potius quam audiri oportet. Periculum ergo, quod doctoribus imminet, summopere semper cavendum est et declinandum, et illi sunt a cunctis portandi et custodiendi, [Col. 1111A] dicente Domino: Quod uni ex minimis meis fecistis, mihi fecistis (Matth. XXV). Prima (Hormisdas, in regula fidei, post ep. 9 et ep. 51) enim salus est rectae fidei regulas custodire, et a constitutis patrum nullatenus deviare. Nec potest Domini nostri Jesu Christi praetermitti sententia dicentis: Tu es Petrus, et super hanc petram aedificabo Ecclesiam meam (Matth. XVI). Et haec, quae dicta sunt, rerum probantur effectibus, quia in sede apostolica extra maculam semper est catholica servata religio. Ideo, carissimi, et vox juxta sanctam scripturam: discite benefacere (Isai. I), et mala declinare (Prov. XVI) et patrum regulis (Al. semper) imbui, sicut scriptum est: Fili, si habes, benefac tecum, et Deo dignas oblationes offer. Memor esto, quoniam mors non tardat, et testamentum [Col. 1111B] inferorum, quia demonstratum est tibi. Testamentum hujus mundi morte morietur. Ante mortem benefac amico tuo, et secundum vires tuas exporrigens da pauperi. Non defrauderis a die bona, et particula (Vulg. bona diei) boni doni non te praetereat. Nonne aliis relinques dolores et labores tuos in divisione sortis? Da, et accipe, et justifica animam tuam. Ante obitum tuum operare justitiam, quia non est apud inferos invenire cibum. Omnis caro sicut fenum veterascet, et sicut folium fructificans in arbore viridi. Alia generantur, et alia dejiciuntur: sic generatio carnis et sanguinis, alia finitur, et alia nascitur. Omne opus corruptibile in fine deficiet: et qui illud operatur, ibit cum illo. Et omne opus electum justificabitur: et qui operatur illud honorabitur in illo. Beatus vir, qui in [Col. 1111C] sapientia morabitur, et qui in justitia sua meditabitur, et in sensu cogitabit circumspectionem Dei. Qui excogitat vias illius in corde suo, et in absconsis illius intelligens erit, vadens post illam quasi investigator, et in viis illius consistens. Qui respicit per fenestram ejus, et in januam illius, audiens. Qui requiescit juxta domum illius, et in parietibus illius figens palum. Statuet casulam suam ad manus illius, et requiescent in casula illius bona per aevum. Statuet filios suos sub tegmine illius, et sub ramis ejus morabitur. Protegetur sub ramis illius a fervore, et in gloria ejus requiescet (Eccles. XIV). Qui timet Dominum, faciet illud (Vulg. bona): et qui continens est justitiae, apprehendet illam: et obviabit illi quasi mater honorificata, et quasi mulier a virginitate suscipiet illum. Cibabit illum pane vitae et intellectus, et aqua sapientiae [Col. 1111D] salutaris potabit illum. Et firmabitur in illo, et non flectetur: et continebit illum, et non confundetur, et exaltabit eum apud proximos suos. Et in medio Ecclesiae aperiet os ejus, et implebit eum Spiritu sapientiae et intellectus, et stola gloriae vestiet illum. Jucunditatem et exultationem thesaurizabit super illum, et nomine aeterno haereditabit illum. Homines stuli non apprehendent illam, et homines sensati obviabunt illi. Homines stulti non videbunt illam: longe enim abest a superbia et dolo. Vir mendaces non erunt illius memores, et viri veraces invenientur in illa, et accessum (Vulg. successum) habebunt usque ad inspectionem Dei. Non est speciosa laus in ore peccatoris, quoniam a Deo profecta est sapientia. Sapientiae enim Dei stabit laus, et [Col. 1112A] in ore fideli abundabit, et dominator dabit eam illi. Non dixeris: Per Dominum abest: quae enim odit, non feceris. Non dicas: Ille me implanavit: non enim necessarii sunt illi homines impii. Omne execramentum erroris odit Deus, et non erit amabile timentibus eum. Deus ab initio constituit hominem et reliquit illum in manu consilii sui. Adjecit mandata et praecepta sua. Si volueris mandata (Vulg. mandata conservare), conservabunt te, et in perpetuum fidem placitam facere. Apposuit tibi aquam et ignem: ad quod volueris, porrige manum tuam. Ante hominem vita et mors, bonum et malum. Quod placuerit ei, dabitur illi: quoniam multa sapientia Dei, et fortis in potentia, videns omnes sine intermissione. Oculi Domini ad timentes eum, et ipse cognoscit omnem operam hominis. Nemini mandavit [Col. 1112B] impie agere, et nemini dedit spatium peccandi. Non enim concupiscit multitudinem filiorum infidelium et inutilium (Eccles. XV). Ne jucunderis in filiis impiis, si multiplicentur, nec oblecteris super ipsos, si non est timor Dei cum illis. Non credas vitae illorum, et (Vulg. ne) non respexeris in labores eorum. Melior est enim unus timens Deum, quam mille filii impii. Et utile, mori sine filiis, quam relinquere filios impios. Ab uno sensato inhabitabitur patria, et a tribus impiis deseretur. Multa alia (Vulg. talia) vidit oculus meus, et fortiora horum audivit auris mea. In synagoga peccantium exardebit ignis, in gente incredibili exardescet ira. Non exoraverunt pro peccatis suis antiqui gigantes, qui destructi sunt, confidentes suae virtuti. Et non pepercit peregrinationi illorum, sed percussit eos, [Col. 1112C] et execratus est illos, prae superbia verbi illorum. Non misertus est illis, totam gentem perdens, et extollentes se in suis peccatis. Et sicut sexcenta millia peditum, qui congregati sunt in duritia cordis sui: et si unus fuisset cervicatus, mirum si fuisset immunis. Misericordia enim et ira est cum illo, potens exoratio, et effundens iram. Secundum misericordiam suam, sic correptio illius. Hominem secundum opera sua judicabit. Non effugiet in rapina peccator, et non retardabit sufferentia facientis misericordiam. Omnis misericordia faciet locum unicuique secundum meritum operum suorum, et secundum intellectum peregrinationis ipsius. Non dicas: A Deo abscondar, et ex summo quis mei memorabitur? In populo magno non agnoscar. Quae est enim anima mea in tam immensa creatura? Ecce coelum, et [Col. 1112D] coeli coelorum, abyssus, universa terra, et quae in eis sunt, in conspectu illius commovebuntur, montes simul, et colles, et fundamenta terrae. Et cum conspexerit illa Deus, tremore concutientur. Et in omnibus his insensatum est cor: et omne cor intelligitur ab illo, et vias illius quis intelligit, et procellam (Vulg. procella), quam nec oculus vidit hominis? Nam plurima opera illius sunt in absconsis: sed opera justitiae illius quis enarrabit, aut quis sustinebit? Longe enim est testamentum a quibusdam, et interrogatio hominum in consummatione est. Qui minoratur corde, cogitat mala (Vulg. inania). Et vir imprudens et errans cogitat stulta (Eccles. XVI) Omnis ergo, fratres, sermo malus de ore vestro non procedat, sed si quis bonus est ad aedificationem [Col. 1113A] [3Kb] opportunitatis, ut det gratiam audientibus. Et nolite contristare Spiritum sanctum Dei, in quo signati estis in die redemptionis. Omnis amaritudo, et ira, et indignatio, et clamor, et blasphemia tollatur a vobis cum omni malitia. Estote autem invicem benigni, misericordes, donantes invicem, sicut et Deus in Christo donavit vobis (Ephes. IV). Estote ergo imitatores Dei, sicut filii carissimi; et ambulate in dilectione, et sicut Christus dilexit nos, et tradidit semetipsum pro nobis oblationem, et hostiam Deo in odorem suavitatis. Fornicatio autem, et omnis immunditia, aut avaritia, nec nominetur in vobis, sicut decet sanctos, aut turpitudo, aut stultiloquium, aut scurrilitas, quae ad rem non pertinet, sed magis gratiarum actio. Hoc enim scitote, intelligentes, quod omnis fornicator, aut immundus, aut avarus (quod est idolorum servitus) non habet hereditatem in regno Christi et Dei. Nemo vos [Col. 1113B] seducat inanibus verbis. Propter haec enim venit ira Dei in filios diffidentiae. Nolite ergo effici participes eorum. Eratis enim aliquando tenebrae, nunc autem lux in Domino. Ut filii lucis ambulate (fructus enim lucis est in bonitate et justitia et veritate), probantes quid sit beneplacitum Deo, et nolite communicare operibus infructuosis tenebrarum, magis autem redarguite. Quae enim in occulto fiunt ab ipsis, turpe est et dicere. Omnia autem quae arguuntur, a lumine manifestantur. Omne enim quod manifestatur, lumen est. Propter quod dicit: Surge qui dormis, et exurge a mortuis, et illuminabit te Christus. Videte itaque, fratres, quomodo caute ambuletis: non quasi insipientes, sed ut sapientes redimentes tempus; quoniam dies mali sunt. Propterea nolite fieri imprudentes, sed intelligentes [Col. 1113C] quae sit voluntas Dei. Et nolite inebriari vino, in quo est luxuria, sed impleamini Spiritu sancto, loquentes vobismetipsis in psalmis et hymnis et canticis spiritualibus, [Col. 1114A] cantantes et psallentes in cordibus vestris Domino, gratias agentes semper pro omnibus, in nomine Domini nostri Jesu Christi, Deo et Patri: subjecti invicem in timore Christi (Ephes., V). Crucis [(1) 1Kb] ergo Domini nostri Jesu Christi, quae nuper, nobis gubernacula sanctae romanae Ecclesiae tenentibus, quinto nonas maii inventa est, in praedicto Kalendarum die inventionis festum vobis solemniter celebrare mandamus. Similiter et haereticos omnes, quicumque Dei gratia convertuntur, et in sanctae Trinitatis nomine credentes baptizati sunt, romanae Ecclesiae regulam tenentes, per manus impositionem reconciliari praecipimus. Manus quoque impositionis sacramentum, magna veneratione tenendum est, quod ab aliis perfici non potest, nisi a summis sacerdotibus. Nec tempore apostolorum ab aliis quam ab ipsis apostolis legitur aut scitur peractum esse: neque [Col. 1114B] ab aliis (sicut jam dictum est) quam ab illis, qui eorum locum tenent, umquam perfici potest, aut fieri debet. Nam si aliter praesumptum fuerit, irritum habeatur et vacuum, nec inter ecclesiastica umquam reputabitur sacramenta. De caetero, fratres, gaudete et exultate in Domino, ut sancti Spiritus gratia illuminati et confortati, vos ad pascua aeternae vitae pervenire, vestrosque perducere, adminiculante Domino valeatis. Gratia Domini nostri Jesu Christi, et charitas Dei, et communicatio Spiritus sancti sit semper cum omnibus nobis. Amen. Data octavo Kalendas septembris Constantino (al. Constantio), clarissimo consule [(2) 1Kb] .




[Col. 1115]
APPENDIX IV, AD SANCTUM MELCHIADEM PAPAM. [1Kb]



EPISTOLA [(1) 1Kb] , MELCHIADIS PAPAE AD OMNES HISPANIAE EPISCOPOS.
[Col. 1115]

De accusationibus et jurgiis, et ut nemo alteri infestus sit; de baptismo et impositione manuum episcoporum, utrum eorum aliud sine altero sufficiat, aut majus esse videatur.

I. De judiciis episcoporum, sive majoribus causis ad apostolicam sedem deferendis; et ut nullus eam prohibeatur appellare. II. Quod sit majus sacramentum, impositio manus episcoporum, an baptismus. III. De jejunio dominicae diei, et quintae feriae.

Dilectissimis fratribus, Marino, Benedicto, Leontio, et caeteris Hispaniarum, ac illis in partibus constitutis episcopis, Melchiades (Melciades aut Miltiades).

Apostolici praecepti verba sunt, apud Judaeos atque Gentiles sine offensione nos esse debere. (I Cor. X.) Hoc quisquis Christianus est, tota animi virtute custodit. [Col. 1115B] Quod cum ita sit, non parum periculi illi manere poterit ante Deum, qui hoc detrectat etiam fidelibus exhibere. Nam qualiter nos, qui neminem perire volumus, ista contristent, quae auctoribus christianis percellunt animos christianos, dominicus in Evangelio sermo testatur. Ait enim ipse Salvator, quod expediat scandalizanti unum de pusillis in maris profundum demergi (Matth. XVIII; Luc. XVII). Ideo, quae sit ejus jam poena, quaeramus, cui tale supplicium legimus expedire. Quapropter ista, carissimi, verba valde sunt ponderanda, et cavenda, ne pro temporalibus aeterna, et pro caducis mansura, et pro parvissimis temporalibus perdantur (quod absit) perpetua gaudia. Unde vos rogamus, et obsecramus, ut nullus alteri noceat, neque infestus aut nocens existat, [Col. 1115C] sed (juxta apostolum) alter alterius onera portet, ut legem Christi adimpleat (Galat. VI). Et nolite judicare invicem, sed (juxta eumdum apostolum) hoc judicate magis, ne ponatis offendiculum fratri vel scandalum. (Rom. XIV.) Primo semper ante omnia diligenter inquirite, ut cum justitia et veritate (charitate) definiatis. Neminem condemnetis ante verum et justum judicium (Neminem condemnantes ante). Nullum suspicionis arbitrio judicetis, sed primum probate, et postea charitativam proferte sententiam. Et quod vobis non vultis fieri, alteri nolite facere [(2) 1Kb] . Mementote sermonis Domini semper, qui ait: Nolite judicare, et non judicabimini: Nolite condemnare, ut non condemnemini (Luc. VI). In quo enim judicio judicaveritis, [Col. 1115D] judicabimini (Matth. VII). Episcopos nolite judicare, nolite condemnare absque senis (sedis) hujus auctoritate. Quod si feceritis, irrita erunt vestra judicia, [Col. 1116A] et vos condemnabimini. Hoc enim privilegium huic sanctae sedi a temporibus apostolorum statutum est servare, (al. servari) quod illaesum manet usque in hodiernum diem. Episcopos ergo, quos sibi Dominus tanquam oculos elegit, et columnas ecclesiae esse voluit, quibus etiam ligandi et solvendi dedit potestatem, suo judicio reservavit, hocque privilegium beato clavigero Petro sua vice solummodo commisit. Quod ejus juste praerogativum succrescit sedi (al. Quae praerogativa successit, etc.), futuris haereditandum atque tenendum temporibus, quoniam et inter beatos apostolos fuit quaedam discretio potestatis. Et licet cunctorum par electio foret, beato tamen Petro concessum est, ut aliis praemineret (al. praeemineret), eorumque quae ad querelam venirent causas [Col. 1116B] et interrogationes prudenter disponeret. Quod Dei ordinatione taliter ordinatum esse credimus, ne omnes posterorum (al. posteri eorum) cuncta sibi vindicarent, sed semper majores causae, sicut sunt episcoporum, et potiorum curae negotiorum, ad unam beati principis apostolorum Petri sedem confluerent, ut inde suscipiant finem judiciorum, unde acceperunt initium institutionum, ne quandoque a suo discreparent capite.

I. Si vero se viderit quisquam vestrum praegravari, hanc sedem appellet, huc recurrat, ut semper instituta fuit consuetudo; quia et voluntarie eis compatiemur, et libentes, prout Dominus dederit, adminiculum feremus. Nec a quoquam, fratres, inhibeatur [Col. 1116C] aut objurgetur, qui nostrae consors communionis esse voluerit, sed magis ei veniendi auxilium praestetur [(1) 1Kb] quia sufficit unicuique objurgatio quae fit a plurimis, ut (juxta apostolum) magis donetis, et consolemini, ne forte abundantiori tristitia absorbeatur qui in angustia est (II Cor. II). Propter quod obsecro vos, ut ipse ait, ut confirmetis in illo charitatem. Eorum enim os accusandi sacerdotes, vel testificandi in eos, obstruimus, quos non humanis, sed divinis vocibus mortuos esse scimus, quoniam infidelis (Sixti sent. 6 ex versione Rufini) homo mortuus est in corpore vivente. Nec in suspicionem veniat homo fidelis, (ejusdem sent. 168 et 169) ut dicat aut faciat ea quae pati non vult. Si quis fidelis est, videat ne falsa loquatur, aut cuiquam insidias ponat. Facile (sent. [Col. 1116D] ejusdem 176, 291, 203) est ergo hominem fallere, non tamen Deum. Sapiens non est qui nocet. Et nihil mali vult qui est fidelis. In his enim fidelem [Col. 1117A] [5Kb] et infidelem hominem cognoscere possumus, in nocendo et adjuvando, ut ipsa veritas ait: Bonus homo ex bono thesauro cordis sui profert bona; et malus homo ex malo thesauro cordis sui profert mala (Matth. XII). Ex abundantia enim cordis os loquitur (Luc. VI). Pro nobis enim dicit Dominus per prophetam: Eos vero qui judicant vos, ego judicabo (Isa. XLIX). Et iterum ad servos suos dixit: Nolite timere opprobrium hominum, et blasphemias eorum ne metuatis (Isa. XXXI). De talibus quoque propheta canit dicens: Non sic impii, sed tanquam pulvis quem projicit ventus. Propterea non resurgent impii in judicio, neque peccatores in congregatione justorum: quoniam novit Dominus viam justorum, et iter impiorum peribit (Psal. I). Quare conturbatae sunt gentes, et plebes meditabuntur inania? [Col. 1117B] Consurgent reges terrae, et principes tractabunt pariter adversus Dominum, et adversus Christum ejus. Disrumpamus vincula eorum, et projiciamus a nobis jugum ipsorum. Habitator coeli ridebit, et Dominus subsannabit eos. Tunc loquetur ad eos in ira sua, et in furore suo conturbabit eos (Psal. II). Et alibi dixit: scelus impii in medio cordis ejus, non est timor Dei ante oculos ejus. Quoniam (ex vers. Hier. pleraque quae hic citantur) dolose egit adversus eum in oculis ejus, ut inveniret iniquitatem ejus ad odium. Verba oris ejus iniquitas et dolus: cessavit cogitare, ut benefaceret. Iniquitatem cogitat in cubili suo, stabit in via non bona, malum non abjiciet. Domine in coelo misericordia tua usque ad nubes. Justitia tua sicut montes Dei, [Col. 1117C] judicia sua abyssus multa. Homines et jumenta salvos [Col. 1118A] facies, Domine: quam pretiosa misericordia tua, Deus? Et filii Adam in umbra alarum tuarum sperabunt. Inebriabuntur de pinguedine domus tuae, et torrente deliciarum tuarum potabis eos. Quoniam tecum est fons vitae, et in lumine tuo videbimus lumen. Attrahe misericordiam tuam scientibus te, et justitiam tuam rectis corde. Non veniat mihi pes superbiae, et manus impiorum non me commoveat. Ibi ceciderunt operantes iniquitatem, expulsi sunt, et non potuerunt surgere (Psal. XXXV). Audivimus a quibusdam fratribus, quibus infesti eratis nimis, quod jurgia et discordiae sint inter vos. Propterea ista scripsimus vobis mandantes, ut ita teneatis, sicut et ab apostolica sede vobis tenenda mandantur. Unde et Domini praecursor in evangelio militibus interrogantibus respondit dicens: Neminem [Col. 1118B] concutiatis, neque calumniam faciatis, sed contenti estote stipendiis vestris (Luc. III). Concutit enim hominem, qui illum injuste conturbat. De his haec vobis interim sufficiant. Si autem majoribus indigueritis, vita comite, mittite et mittentur vobis [(1) 1Kb] .

II. De his vero, super quibus rogitastis vos informari, id est, utrum majus esset sacramentum, manus impositio episcoporum, aut baptismus; scitote, utrumque magnum esse sacramentum. Et sicut unum a majoribus fit, id est, a summis pontificibus, quod a minoribus perfici non potest, ita et majori veneratione [Col. 1119A] [1Kb] venerandum et tenendum est. Sed ita conjuncta sunt haec duo sacramenta, ut ab invicem nisi morte praeveniente nullatenus possint segregari, et unum sine altero rite perfici non potest. Nam unum (praeveniente morte) salvare sine altero potest, aliud autem non potest. Unde scriptum est. In diebus illis, dicit Dominus, effundam [(1) 1Kb] de spiritu meo super omnem carnem (Joel. II). Advertamus summas divitias bonitatis Dei. Quod in confirmandis neophytis manus impositio tribuit singulis, hoc tunc Spiritus sancti descensio in credentium populos (al. populo) donavit universis. Sed quia diximus, quod manus impositio et confirmatio ad baptismi perfectionem pertineat, et qui jam regeneratus in Christo est, confirmare aliquid possit, forte cogitat sibi aliquis: quid [Col. 1119B] mihi prodest post mysterium baptismatis mysterium confirmationis (al. ministerium confirmantis)? Aut quantum video, non totum de fonte suscepimus, si post fontem adjectione novi generis indigemus. Non ita dilectissimi. Attendat charitas vestra. Sicut exigit militaris ordo, ut cum imperator, quemcumque in militum receperit numerum, non solum signet receptum, sed etiam armis competentibus instruat pugnaturum: ita in baptizato benedictio illa munitio est. Dedisti militem, da ei adjumentum militiae. Numquid prodest, si quisquam parentum magnam pupillo (al. parvulo) conferat facultatem, nisi providere studeat et tutorem? Itaque Paracletus regeneratis in Christo, custos et consolator et tutor est. Ideo dicit sermo divinus: Nisi Dominus custodierit [Col. 1119C] civitatem, frustra vigilat qui custodit eam (Psal. CXXXVI). Ergo Spiritus sanctus, qui super (De consecr. dist. 5, Spiritus sanctus qui super) aquas baptismi salutifero descendit illapsu, in fonte plenitudinem tribuit ad innocentiam, in confirmatione augmentum praestat ad gratiam. Et quia in hoc mundo tota aetate victuris, inter invisibiles hostes et pericula gradiendum est, in baptismo regeneramur ad vitam, post baptismum confirmamur ad pugnam: in baptismo abluimur, post baptismum roboramur. At si continuo transituris sufficiant regenerationis beneficia, victuris [Col. 1120A] tamen necessaria sunt confirmationis auxilia. Regeneratio per se salvat mox in pace beati saeculi recipiendos: confirmatio autem armat et instruit ad agones mundi hujus et praelia reservandos. Qui autem post baptismum cum acquisita innocentia immaculatus pervenit ad mortem, confirmatur morte, quia non potest peccare post mortem. Hic, si forte illud etiam requirere velimus, post passionem et resurrectionem Christi, quid apostolis profuerit adventus Spiritus sancti, ipse Dominus eis evidenter exponit. Quae dico, inquit, vobis, non potestis ea portare modo. Cum autem venerit ille Spiritus veritatis, ipse docebit vos omnem veritatem (Joan. XVI.). Vides, quia cum Spiritus sanctus infunditur, cor fidele ad prudentiam et constantiam dilatatur? Itaque ante descensionem [Col. 1120B] Spiritus sancti, usque ad negationem, apostoli deterrentur: post visitationem vero ejus usque ad martyrium, contemptu salutis armantur. Secundum hoc per Christum redimimur, per Spiritum vero sanctum dono sapientiae spiritualis illuminamur, aedificamur, erudimur, instruimur, consummamur, ut illam sancti Spiritus vocem audire possimus: Intellectum tibi dabo, et instruam te in via hac qua gradieris (Psal. XXXI). De Spiritu sancto accipimus, ut spirituales efficiamur, quia animalis homo non percipit ea quae sunt Spiritus Dei (I Cor. II). De Spiritu sancto accipimus, ut sapiamus inter bonum malumque discernere, justa diligere, injusta respuere, ut malitiae ac superbiae repugnemus, ut luxuriae ac diversis illecebris, et foedis indignisque cupiditatibus resistamus. [Col. 1120C] De Spiritu sancto accipimus vitae amorem et gloriae ardorem, ut succensi divinitus, erigere a terrenis mentem ad superna et divina valeamus [(1) 1Kb] .

III. Jejunium vero dominici diei [(2) 1Kb] et quintae feriae nemo celebrare debet, ut inter jejunium Christianorum et Gentilium, veraciter credentium atque infidelium et haereticorum, vera et non falsa discretio, habeatur. Unde scriptum est. Quae pars Christi ad Belial? aut quae pars fideli cum infideli? Quae autem participatio justitiae cum iniquitate (II Cor., VI). Et [Col. 1121A] iterum. Nolite jugum ducere cum infidelibus (II Cor. VI). De caetero, fratres, videte, ne quis vos decipiat inanibus verbis, neque per philosophiam et inanem fallaciam secundum traditionem hominum, secundum elementa mundi, et non secundum Christum: quia in Christo habitat omnis plenitudo divinitatis corporaliter, et estis in illo repleti, qui est caput omnis principatus et potestatis, in quo et circumcisi estis circumcisione, non manufacta, in expoliatione corporis carnis, sed in circumcisione Christi, consepulti ei in baptismo, in quo resurrexistis per fidem operationis Dei, qui suscitavit illum a mortuis. Et vos, cum mortui essetis in delictis et praeputio carnis vestrae, convivificavit cum illo, donans vobis omnia delicta, delens quod adversum vos erat, chirographum decreti, quod erat contrarium nobis, et ipsum [Col. 1121B] tulit de medio, et affigens illud cruci, expolians principatus et potestates, traduxit confidenter, palam triumphans illos in semetipso. Nemo ergo vos judicet in cibo et potu, aut in parte diei festi, aut neomeniae, aut sabbatorum, quae sunt umbra futurorum: corpus autem Christi. Nemo vos seducat volens in humilitate et religione angelorum, quae non vidit, ambulans frustra, inflatus sensu carnis suae, et non tenens caput, ex quo totum corpus per (Vulg. nexus et conjunctiones) nexum et conjunctionem subministratum et constructum, crescit in augmentum fidei. Si ergo mortui estis cum Christo ab elementis hujus mundi, quid adhuc tamquam viventes in mundo decernitis? Ne tetigeritis, neque gustaveritis, neque contrectaveritis, quae sunt omnia in interitum ipso usu, secundum praecepta et doctrinas hominum, quae [Col. 1121C] sunt rationem quidem habentia sapientiae, in supserstitione et humilitate, et non ad parcendum corpori, non in honore aliquo ad saturitatem carnis (Coloss, II). Igitur si consurrexistis cum Christo, quae sursum sunt quaerite, ubi Christus est in dextera Dei sedens; quae sursum sunt sapite, non quae super terram. Mortui enim estis, et vita vestra abscondita est cum Christo in Deo. Cum Christus apparuerit vita vestra, tunc et vos apparebitis cum ipso in gloria. Mortificate [Col. 1122A] ergo membra vestra, quae sunt super terram, fornicationem, immunditiam, libidinem, concupiscentiam malam et avaritiam, quae est simulacrorum servitus, propter quae venit ira Dei in filios incredulitatis, in quibus et vos ambulastis aliquando, cum viveretis cum illis. Nunc autem deponite et vos omnem (Vulg. omnia) iram, indignationem, malitiam, blasphemiam, turpem sermonem de ore vestro. Nolite mentiri invicem, expoliantes vos veterem hominem cum actibus suis, et induentes novum, eum qui renovatur in agnitionem secundum imaginem ejus qui creavit eum, ut ubi non est Judaeus et gentilis, circumcisio et praeputium, barbarus et Scytha, servus et liber, sed omnia et in omnibus Christus. Induite ergo vos sicut electi Dei, sancti et dilecti, viscera misericordiae, benignitatem, humilitatem, [Col. 1122B] modestiam, patientiam, supportantes invicem, et donantes vobismetipsis, si quis adversus aliquem habet querelam: sicut et Christus donavit vobis, ita et vos. Super autem omnia haec charitatem habentes, quod est vinculum perfectionis. Et pax Christi vigeat in cordibus vestris, in qua et vocati estis in uno corpore, et grati estote. Verbum Dei habitet in vobis abundanter, in omni sapientia docentes et commonentes vosmetipsos psalmis, hymnis et canticis spiritualibus, in gratia cantantes in cordibus vestris Deo. Omne quodcumque facitis in verbo aut in opere, omnia in nomine Domini nostri Jesu Christi facite, gratias agentes Deo et patri per ipsum (Colos., III). Vos, charissimi, nolite deficere benefacientes. Quod si aliquis fuerit, qui non obedierit verbis apostolicis, hunc notate, et non commisceamini cum illo, ut confundatur. Et nolite [Col. 1122C] quasi inimicum existimare, sed corripite ut fratrem (II Thess. III). Deus autem pacis det vobis idipsum sapere in alterutrum, et in omnes, et ipse sit semper vobiscum in omni loco. Amen (Rom., XV). Data Kalendis Martii, Volusiano [(1) 1Kb] et Rufino viris clarissimis consulibus.




[Col. 1121]
SYLLABUS RERUM QUAE IN HOC TOMO CONTINENTUR.

    LUCII CAECILII FIRMIANI LACTANTII DE OPIFICIO DEI, VEL FORMATIONE HOMINIS, LIBER, AD DEMETRIANUM AUDITOREM SUUM. 9
    Caput primum.---Prooemium et adhortatio ad Demetrianum. Ibid.
    Cap. II.---De generatione belluarum et hominis. 14
    Cap. III.---De conditione pecudum et hominis. 16
    Cap. IV.---De imbecillitate hominis. 20
    Cap. V.---De figuris animalium et membris. 24
    Cap. VI.---De Epicuri errore; et de membris eorumque usu. 27
    Cap. VII.---De omnibus corporis partibus. 20
    Cap. VIII.---De hominis partibus, oculis et auribus. 33
    Cap. IX.---De sensibus eorumque vi. 39
    Cap. X.---De exterioribus hominis membris, eorumque usu. 40
    Cap. XI.---De intestinis in homine, eorumque usu. 48
    Cap. XII.---De utero et conceptione, atque sexibus. 53
    Cap. XIII.---De membris inferioribus. 58
    Cap. XIV.---De intestinorum quorumdam ignota ratione. 60
    Cap. XV.---De voce. 62
    Cap. XVI.---De mente et ejus sede. 64
    Cap. XVII.---De anima, deque ea sententia philosophorum. 68
    Cap. XVIII.---De anima et animo, eorumque affectionibus. 70
    Cap. XIX.---De anima eaque a Deo data. 73
    Cap. XX.---De seipso et veritate. 76
    Analysis libri de Ira Dei. 77
    LIBER DE IRA DEI AD DONATUM. 79
    Caput primum.---De sapientia divina et humana. Ibid.
    Cap. II.---De veritate, deque ejus gradibus, atque de Deo. 81
    [Col. 1123] Cap. III.---De bonis et malis in rebus humanis, eorumque auctore. 84
    Cap. IV.---De Deo, deque ejus affectibus, Epicurique reprehensione. 85
    Cap. V.---De Deo Stoicorum sententia; de Ira et gratia. 88
    Cap. VI.---Quod Deus irascatur. 92
    Cap. VII.---De homine et brutis, ac religione. Ibid.
    Cap. VIII.---De religione. 96
    Cap. IX.---De providentia Dei, deque sententiis illi repugnantibus. 98
    Cap. X.---De mundi ortu et rerum natura, et Dei providentia. 100
    Cap. XI.---De Deo, eoque uno, cujusque providentia mundus regatur et constat. 110
    Cap. XII.---De religione et Dei timore. 114
    Cap. XIII.---De mundi et temporum commodo et usu. 115
    Cap. XIV.---Cur Deus fecerit hominem. 122
    Cap. XV.---Unde ad hominem peccata pervenerint. 123
    Cap. XVI.---De Deo ejusque ira et affectibus. 124
    Cap. XVII.---De Deo, cura et ira. 126
    Cap. XVIII.---De peccatis vindicandis, sine ira fieri non posse. 131
    Cap. XIX.---De anima et corpore, deque providentia. 135
    Cap. XX.---De peccatis et Dei misericordia. 137
    Cap. XXI.---De ira Dei et hominis. 139
    Cap. XXII.---De peccatis deque iis recitati versus sibyllae. 141
    Cap. XXIII.---De ira Dei et peccatorum punitione, deque ea sibyllarum carmina recitata; castigatio praeterea et adhortatio. 143
    Cap. XXIV.---Dissertatio de Lactantii libro de Ira Dei, auctore le Nourry. O. S. B. 147
    Caput primum.---Analysis hujus libri. Ibid.
    Cap. II.---De hujus libri auctore, titulo, argumento, aetate, quave scribendi ratione ab illo compositus, ac quomodo Ciceronem imitatus sit. 153
    Cap. III.---Quibus Lactantius rationibus ad hunc librum conficiendum adductus sit, et quis Donatus, cui eum nuncupat; de hujus libri in capita divisione, et capitum argumentis; de codicibus manuscriptis et editis, ac variorum in eum observationibus. 155
    Prolegomena in librum de mortibus persecutorum. 157
    Disquisitio de auctore libri cui titulus. Lucii Caecilii de Mortibus Persecutorum, qui Firmiano Lactantio tribui solet, auctore Nicolao de Lestocq, doctore ac socio Sorbonico, Ecclesiae catholicae Ambianensis decano, vicario generali episcopi Ambianensis, et abbate sancti Axeoli. Ibid.
    Appendix de duobus locis codicis manuscripti libri de mortibus persecutorum, quorum immutatae quaedam voces in textu editionis Domini Le Nourry. 171
    Henrici Dodwelli dissertatio de ripa Striga. 175
    § Primus.---Ripa haec non maris erat, sed fluvii. Ibid.
    § II.---Striga vox gromatica et castrensis. Ibid.
    § III.---Castra Romana, ut plurimum cadrata. Castrorum fixorum frons Oriens, mobilium hostis. Ibid.
    § IV.---Frontem itaque castrorum strigam veteres latus scamnum appellabant. 177
    § V.---Coloniae romanae pro castrensi disciplina dispositae. Praetenturae coloniarum strigae. Ibid.
    § VI.---Agrorum, castrorum, provinciarumque praecipue Romanorum limites fluvii. Ibid.
    § VII.---Praetenturarum Illyricarum limes Danubius. Provinciae Illyricianae ripenses ab ejusdem Danubii ripa. Ibid.
    § VIII.---Idem probatur e castris stativis in Danubii ripa frequentissimis, et ab Historia. Praetenturarum Romanarum qualia munimenta. Explicatur adversus Rhenanum Tertullianus. Ibid.
    § IX.---Idem ex Attilae provincia Romanis erepta. 179
    § X.---Ripam Danubii egressi aliquando, sed raro Romani. 180
    § XI.---Quominus saepe egrederentur impediebat opinio de fatalibus imperiorum terminis. Nullam tamen provinciam transdanubianam, retinebant aetate Diocletiani. Ibid.
    § XII.---Convenit haec ripae strigae mentio cum consilio atque itinere Diocletiani. Ibid.
    Henrici Dodwelli chronologia persecutorum, item Stephani Baluzii chronologia Diocletianea, prout ratio temporum exegit, intermixtae. Additi sunt insuper cujusque anni consules, aliique rerum eventus. 181 et seq.
    LUCII CAECILII FIRMIANI LACTANTII LIBER AD DONATUM CONFESSOREM, DE MORTIBUS PERSECUTORUM. 190
    [Col. 1124] Caput primum. Ibid.
    Cap. II. 193
    Cap. III. 198
    Cap. IV. 200
    Cap. V. 201
    Cap. VI. 203
    Cap. VII. 204
    Cap. VIII. 206
    Cap. IX. 207
    Cap. X. 209
    Cap. XI. 211
    Cap. XII. 213
    Cap. XIII. 214
    Cap. XIV. 215
    Cap. XV. 216
    Cap. XVI. 217
    Cap. XVII. 219
    Cap. XVIII. 220
    Cap. XIX. 225
    Cap. XX. 227
    Cap. XXI. 228
    Cap. XXII. 230
    Cap. XXIII. 231
    Cap. XXIV. 233
    Cap. XXV. 235
    Cap. XXVI. Ibid.
    Cap. XXVII. 238
    Cap. XXVIII. 239
    Cap. XXIX. 240
    Cap. XXX. 242
    Cap. XXXI. 243
    Cap. XXXII. 244
    Cap. XXXIII. 246
    Cap. XXXIV. 249
    Cap. XXXV. 250
    Cap. XXXVI. 251
    Cap. XXXVII. 252
    Cap. XXXVIII. 254
    Cap. XXXIX. 256
    Cap. XL. 257
    Cap. XLI. 258
    Cap. XLII. Ibid.
    Cap. XLIII. 259
    Cap. XLIV. 260
    Cap. XLV. 262
    Cap. XLVI. 264
    Cap. XLVII. 266
    Cap. XLVIII. 267
    Cap. XLIX. 270
    Cap. L. 272
    Cap. LI. 273
    Cap. LII. 274
    LACTANTII FRAGMENTA. 275
    INCERTI AUCTORIS PHOENIX LACTANTIO TRIBUITUR. Ibid.
    INCERTI AUCTORIS CARMEN DE PASSIONE DOMINI. 283
    VENANTII HONORII CLEMENTIANI FORTUNATI, PRESBYTERI ITALICI, AD FELICEM EPISCOPUM, DE PASCHA. 285
    CAECILII SYMPHOSII AENIGMA. 289
    Stephani Baluzii Tutelensis Notae in librum de Mortibus Persecutorum. 297
    Caput primum. 302
    Cap. II. Ibid.
    Cap. III. 304
    Cap. IV. 306
    Cap. V. Ibid.
    Cap. VI. 307
    Cap. VII. Ibid.
    Cap. VIII. 308
    Cap. IX. 312
    Cap. X. 314
    Cap. XI. 315
    Cap. XII. 316
    Cap. XIII. 317
    Cap. XIV. 319
    Cap. XV. 320
    Cap. XVI. 322
    Cap. XVII. 324
    Cap. XVIII. 329
    Cap. XIX. 331
    Cap. XX. 334
    Cap. XXI. 336
    Cap. XXII. 337
    Cap. XXIII. Ibid.
    Cap. XXIV. 338
    Cap. XXV. 341
    Cap. XXVI. 343
    Cap. XXVII. 345
    Cap. XXVIII. 347
    [Col. 1125] Cap. XXIX. 348
    Cap. XXX. 354
    Cap. XXXI. 356
    Cap. XXXII. 357
    Cap. XXXIII. 358
    Cap. XXXIV. 359
    Cap. XXXV. Ibid.
    Cap. XXXVI. 361
    Cap. XXXVII. 363
    Cap. XXXVIII. 364
    Cap. XXXIX. Ibid.
    Cap. XL. 365
    Cap. XLI. Ibid.
    Cap. XLII. Ibid.
    Cap. XLIII. 366
    Cap. XLIV. 367
    Cap. XLV. 370
    Cap. XLVI. 372
    Cap. XLVII. Ibid.
    Cap. XLVIII. 373
    Cap. XLIX. 374
    Cap. L. 377
    Cap. LI. 378
    Stephani Baluzii epistolae duae in quibus explicantur et illustrantur duo loca ex libro Lactantii de Mortibus Persecutorum. 379
    Praefixa est initio observatio viri doctissimi de altero eorumdem locorum. Ibid.
    Illustrissimi viri Petri Valeri Diazii, consiliarii regis Hispaniarum in supremo consilio Aragonum, sententia de quodam loco Lactantii corrupto. Ibid.
    Illustrissimo doctissimoque viro Petro Valero Diazio, consiliario regio, Stephanus Baluzius Tutelensis. 380
    Clarissimo viro Henrico de Noris, Augustiniano, Stephanus Baluzius Tutelensis. 381
    Joannis Columbi notae in Lactantium. 385
    Perlustrissimo et amplissimo viro D. Gisberto Cupero, ab ordinibus Transisalaniae ad illustrissimorum et praepotentium faederatorum Belgii ordinum generalium conventum delegato, inclytae reipublicae Daventriensium consuli, Joannes Columbus. Ibid.
    Lectori benevolo. S. 387
    De libro hoc testimonia et judicia aliquot. 388
    Hieronymus in ecclesiasticorum scriptorum catalogo. Ibid.
    Notae Joannis Columbi in librum de Mortibus Persecutorum. 389
    In titulum. Ibid.
    In caput primum. 390
    In cap. II. 393
    In cap. III. 395
    In cap. IV. 396
    In cap. V. Ibid.
    In cap. VI. 397
    In cap. VII. Ibid.
    In cap. VIII. 401
    In cap. IX. 402
    In cap. X. Ibid.
    In cap. XI. 403
    In cap. XII. 406
    In cap. XIII. Ibid.
    In cap. XIV. 407
    In cap. XV. Ibid.
    In cap. XVI. 408
    In cap. XVII. 409
    In cap. XVIII. 410
    In cap. XIX. 411
    In cap. XX. Ibid.
    In cap. XXI. 412
    In cap. XXII. 413
    In cap. XXIII. Ibid.
    In cap. XXIV. 414
    In cap. XXV. 415
    In cap. XXVI. Ibid.
    In cap. XXVII. 416
    In cap. XXVIII. Ibid.
    In cap. XXIX. 417
    In cap. XXX. Ibid.
    In cap. XXXI. 418
    In cap. XXXII. 419
    In cap. XXXIII. Ibid.
    In cap. XXXIV. 422
    In cap. XXXV. 423
    In cap. XXXVI. 424
    In cap. XXXVII. Ibid.
    In cap. XXXVIII. 425
    In cap. XXXIX. Ibid.
    In cap. XL. 426
    [Col. 1126] In cap. XLII. 426
    In cap. XLIII. 427
    In cap. XLIV. Ibid.
    In cap. XLV. 429
    In cap. XLVI. Ibid.
    In cap. XLVII. 430
    In cap. XLVIII. Ibid.
    In cap. XLIX. 431
    In cap. L. 432
    Nicolai Toinardi monitum lectori. 435
    Notae Toinardi Aurelianensis in librum de Mortibus Persecutorum. Ibid.
    In cap. primum. Ibid.
    In cap. II. 435
    In cap. III. 439
    In cap. IV. 441
    In cap. V. 445
    In cap. VI. Ibid.
    In cap. XI. Ibid.
    In cap. XIII. 447
    In cap. XV. Ibid.
    In cap. XVII. 449
    In cap. XVIII. 450
    In cap. XX. 456
    In cap. XXIV. Ibid.
    In cap. XXV. Ibid.
    In cap. XXVI. Ibid.
    In cap. XXVII. 457
    In cap. XXIX. Ibid.
    In cap. XXX. Ibid.
    In cap. XXXII. Ibid.
    In cap. XXXIII. 459
    In cap. XXXVII. Ibid.
    In cap. XXXIX. Ibid.
    In cap. XLIV. 461
    In cap. XLVI. Ibid.
    In cap. XLVIII. Ibid.
    In cap. L. Ibid.
    In cap. LI. 462
    In cap. LII. Ibid.
    Gisberti Cuperi Notae. 463
    Praefatio. Ibid.
    Notae in Lactantium. 471
    Caput primum. Ibid.
    Cap. II. 472
    Cap. III. 475
    Cap. IV. Ibid.
    Cap. V. 477
    Cap. VII. 482
    Cap. VIII. 483
    Cap. IX. 485
    Cap. X. 491
    Cap. XI. 493
    Cap. XII. 501
    Cap. XIII. 502
    Cap. XIV. 503
    Cap. XV. Ibid.
    Cap. XVI. 504
    Cap. XVII. 505
    Cap. XVIII. 506
    Cap. XIX. 510
    Cap. XX. 515
    Cap. XXI. 516
    Cap. XXII. 518
    Cap. XXIII. 521
    Cap. XXIV. 522
    Cap. XXV. 523
    Cap. XXVI. 525
    Cap. XXVII. 527
    Cap. XXVIII. Ibid.
    Cap. XXIX. Ibid.
    Cap. XXX. 529
    Cap. XXXI. Ibid.
    Cap. XXXII. 530
    Cap. XXXIII. 531
    Cap. XXXIV. 532
    Cap. XXXV. 534
    Cap. XXXVI. 536
    Cap. XXXVII. 540
    Cap. XXXVIII. 542
    Cap. XXXIX. Ibid.
    Cap. XL. 548
    Cap. XLI. 549
    Cap. XLII. Ibid.
    Cap. XLIII. 554
    Cap. XLIV. Ibid.
    Cap. XLV. 563
    Cap. XLVI. 564
    [Col. 1127] Cap. XLVII. 563
    Cap. XLVIII. Ibid.
    Cap. XLIX. 566
    Cap. L. 568
    Cap. LI. 571
    Pauli Baudri Notae in librum de Mortibus Persecutorum. 587
    Praefatio. Ibid.
    Viro illustri atque reverendissimo D. EMMANUELI A SCHELSTRATE, Eccl. D. Petri canonico, et Vaticanae bibliothecae primo custodi, JACOBUS TOLLIUS. 592
    Pauli Baudri Notae. 594
    Caput primum. 596
    Cap. II. 606
    Cap. III. 639
    Cap. IV. 644
    Cap. V. 646
    Cap. VI. 650
    Cap. VII. 652
    Cap. VIII. 656
    Cap. IX. 660
    Cap. X. 667
    Cap. XI. 677
    Cap. XII. 682
    Cap. XIII. 687
    Cap. XIV. 689
    Cap. XV. 694
    Cap. XVI. 700
    Cap. XVII. 705
    Cap. XVIII. 710
    Cap. XIX. 719
    Cap. XX. 725
    Cap. XXI. 727
    Cap. XXII. 733
    Cap. XXIII. 735
    Cap. XXIV. 741
    Cap. XXV. 747
    Cap. XXVI. 750
    Cap. XXVII. 757
    Cap. XXVIII. 760
    Cap. XXIX. 761
    Cap. XXX. 768
    Cap. XXXI. 770
    Cap. XXXII. 775
    Cap. XXXIII. 777
    Cap. XXXIV. 781
    Cap. XXXV. 786
    Cap. XXXVI. 789
    Cap. XXXVII. 794
    Cap. XXXVIII. 798
    Cap. XXXIX. 800
    Cap. XL. 804
    Cap. XLI. 807
    Cap. XLII. 808
    Cap. XLIII. 809
    Cap. XLIV. 811
    Cap. XLV. 817
    Cap. XLVI. 820
    Cap. XLVII. 824
    Cap. XLVIII. 826
    Cap. XLIX. 834
    Cap. L. 835
    Cap. LI. 837
    Cap. LII. 838
    Dissertatio in Lucii Cecilii librum de Mortibus Persecutorum, ad Donatum confessorem, Lucio Firmiano Lactantio hactenus adscriptam. 839
    Caput primum.---Analysis hujus libri, et de illius unico codice manuscripto, titulo atque argumento, et cur ac quo tempore a Lucio Cecilio editus fuerit. 840
    Articulus primus.---Analysis hujus libri. Ibid.
    Art. II.---De hujus libri manuscripto codice, quam imperfectus sit et quam foede a librario latinae linguae penitus ignaro corruptus. 848
    Art. III.---De vero genuinoque hujus libri titulo et argumento. 850
    Art. IV.---Quibus rationibus ad hunc librum scribendum Cecilius impulsus fuerit, ac quo tempore illum in lucem protulerit. 851
    Cap. II.---De libri hujus auctore, et Donato confessore, cui nuncupatur, ac de tribus judicibus, quorum jussu variis ille propter Christi confessionem suppliciis affectus est. 853
    Articulus primus.---Proponuntur argumenta quibus plurimi hunc librum Firmiano Lactantio vindicari posse putaverunt. Ibid.
    Art. II.---Proferuntur argumenta ex hujus libri titulo desumpta, quibus confici posse videtur Firmianum Lactantium [Col. 1128] non esse auctorem. 855
    Art. III.---Exponuntur alia argumenta quibus demonstrari potest hunc librum a Firmiano Lactantio non esse profectum, et iis opposita diluuntur. 859
    Art. IV.---Exponuntur alia argumenta ex variis Cecilii opinionibus petita, quibus ostenditur hunc librum a Firmiano Lactantio non esse scriptum. 865
    Art. V.---De Donato, cui liber nuncupatur, ac tribus judicibus Flaccino, Hierocle et Priscilliano, quorum jussu variis ille propter Christi confessionem suppliciis affectus est. 868
    Cap. III.---De variis hujus libri editionibus, variarumque in illum observationibus et notis. 871
    Articulus primus.---De variis hujus libri editionibus. Ibid.
    Art. II.---De variorum in hunc librum notis et observationibus. 872
    Cap. IV.---Novae in hunc librum notae et animadversiones, ac primum de Christo Domino ejusque discipulis. 873
    Articulus primus.---Expenduntur ea quae Cecilius tradidit de tempore et anno quibus Christus Dominus mortuus est, et utrum illius eadem ac Lactantii ea de re fuerit sententia. Ibid.
    Art. II.---De iis quae Cecilius a Christo Domino ad vitam revocato ad suum usque in coelos ascensum acta fuisse commemorat. 875
    Art. III.---Utrum Cecilius recte dixerit Evangelium Christi, ineunte Neronis, sive Decii imperio, per omnes orbis terrae partes fuisse disseminatum. 877
    Art. IV.---Quid Cecilius censerit de Petri Romam adventu, de tempore quo eadem in urbe supremum pontificatum tenuit, de miraculis ibidem ab illo editis, ejusque et Pauli apostoli interitu. 882
    Cap. V.---Examinantur ea quae Cecilius de Christianorum moribus et quibusdam eorum dogmatibus tradidit. Ibid.
    Articulus primus.---Quantum christiani ab iis quae gentium diis immolata erant abhorrent; utrum Maximinus imperator omnium primus jusserit cibos venales diis antea libari quam mensis apponerentur, et de nobilissimo martyre qui vivus ob conscissum Diocletiani edictum exustus est. Ibid.
    Art. II.---De summa christianorum potestate in daemones, quos in sacrificiis a Diocletiano factis signo crucis dominicae fugaverunt, ac utrum et quomodo fas eis fuerit his ethnicorum sacrificiis interesse. 886
    Art. III.---De crucis dominicae signo quod Constantino Magno apparuit, et cujus virtute insignem de Maxentio reportavit victoriam, ubi et de sacris imaginibus. 890
    Art. IV.---De templis antiquorum christianorum eorumque possessionibus, de operum bonorum meritis, et utrum Cecilius aliquid de Christi millenario in terris regno tradiderit. 891
    Cap. VI.---De primis Ecclesiae christianae persecutoribus eorumque interitu. 893
    Articulus primus.---Quam recte Cecilius asserat primam in christianos persecutionem a Nerone Augusto fuisse excitatam; quam inepte a Tollio mendacii propterea accusetur, quod hujus persecutionis causam in Petri apostoli praedicationem refundat, asseratque Neronis corpus caruisse sepultura, quo jure Cecilius eos delirationis arguat, qui eumdem Neronem Antichristi praecursorem fore finxerunt. Ibid.
    Art. II.---De Domitiano, secundo Ecclesiae persecutore, ejusque interitu, atque eversis imaginibus et honorum titulis. 897
    Art. III. Utrum Cecilius recte dixerit Romanos imperatores a Domitiano usque ad Decium fuisse bonos principes, et tunc christianorum Ecclesiam nullos passam esse inimicorum impetus, ac inde colligi possit Lactantium non esse hujus libri auctorem. 900
    Cap. VII.---De aliis christianae Ecclesiae persecutoribus. 904
    Articulus primus.---De Ecclesiae persecutione excitata ab imperatore Decio, ejusque funesta morte. Ibid.
    Art. II.---De Valeriani imperatoris persecutione, ejusque ignominiosa servitute, ac pelle post mortem detracta. 905
    Art. III.---De persecutione in christianos ab Aureliano imperatore commota, ejusque interitu. 907
    Cap. VIII.---De ultimis Ecclesiae christianae persecutoribus, ac primum de Diocletiano. 908
    Articulus primus.---De triplici Diocletiani, Dioclis et Jovii nomine, ejusque patria, avaritia et timiditate; de alio imperatore et duobus Caesaribus ab eo ob timiditatem creatis; utrum Hispaniam Constantio dederit regendam, quantis exactionibus et tributis omnes oppresserit; de illius, donec christianos vexare coeperit, maxima felicitate, [Col. 1129] et utrum caeteris principibus melior utiliorque reipublicae fuerit. Ibid.
    Art. II.---De persecutionis a Diocletiano in christianos commotae praeludiis et exordio, quam ob causam, quibusve consiliis ad eos vexandos impulsus fuerit. 912
    Art. III.---Quo anno, mense et die Diocletianus christianos torquere ac prosequi adorsus sit. 914
    Art. IV.---De ecclesia Nicomediensi persecutionis initio et jussu Diocletiani eversa, deque hujusce imperatoris edicto in christianos protinus promulgato, de uno et altero regii palatii incendio, quis illius auctor ac quomodo inde Galerius Diocletianum ad christianos crudelius vexandos accendere conatus sit. 916
    Art. V.---Quomodo Diocletianus saevierit in Priscam et Valeriam, in eunuchos potentissimos, et qui isti fuerint, item in presbyteros ac ministros cum omnibus suis, atque in omnis sexus et aetatis homines. Necnon in domesticos, ac qua ille aliique judices saevitia universos ad sacrificia falsis diis facienda cogere conati sint. 919
    Art. VI.---Quanta Diocletiani jussu fuerit in provinciis Galerio et Herculio subjectis, christianorum carnificina; contra vero quomodo Constantius ecclesias dirui passus, christianos in Galliis incolumes, persecutionisque immunes servaverit. 922
    Art. VII.---De Diocletiani vicennalibus, ac quando Romae celebrata fuerint; cur inde festinanter exierit, Ravennamque veniens, ac levi morbo correptus, nonum ibi susceperit consulatum; quo sensu inde Nicomediam per ripam strigam contendisse, ibique morti sopitus, in dementiam incidisse dicatur. 925
    Art. VIII.---De colloquio quo Galerius Diocletianum imperio cedere coegit; utrum recte illi proposuerit Nervae imperatoris exemplum; quanta in hoc colloquio insolentia Galerii et Diocletiani timiditas; an recte Cecilius asserat Constantinum ibi fuisse praesentem, ac Diocletianum a Galerio impulsum et coactum sese abdicavisse imperio. 927
    Art. IX.---Ubi et quomodo Diocletianus Maximum induerit purpura, eumque ac Severum, repulso Constantino, Caesares renuntiaverit; utrum vera sit ea de re Cecilii opinio; quem in locum Diocletianus, deposito imperio, sese receperit, et ubi Licinius, eo praesente, factus sit imperator. 930
    Art. X.---Utrum ea vera sint, quae Cecilius narrat de privata Diocletiani vita, atque utrum ob negatum ipsi filiae suae Valeriae exulantis reditum, et eversas statuas moerore et fame consumptus interierit. 932
    Cap. IX---De Diocletiani uxore Prisca, et ejus filia Valeria. 935
    Articulus primus.---Quam rara Priscae et frequens Valeriae apud auctores antiquos mentio: utrum ambae christianam religionem professae sint. Ibid.
    Art. II.---De Valeria et Candidiano ab ea ob sterilitatem adoptato; cur illa post Galerii viri sui mortem, Licinio relicto, confugerit ad Maximinum, ejusque nuptias rejecerit. De nigris Viduarum luctus sui tempore vestibus, ac utrum nulla imperatoris uxor secundo marito antea unquam nupserit. 937
    Art. III.---De Priscae et Valeriae exilio, ac trium nobilium foeminarum, hujus amicarum, et Judaei cujusdam, qui eas adulterii falso accusaverat, atque earumdem Priscae et Valeriae supplicio et interitu. 940
    Cap. X.---De Maximiano Herculio imperatore. 942
    Articulus primus.---Quando et ubi Maximianus Herculius factus sit imperator; quae ejus cum Diocletiano consensio, quantaque illius avaritia ac libido, et ubi imperium primo deposuerit. Ibid.
    Art. II.---Quomodo Maximianus Herculius, resumpta purpura, Romam obsidione liberaverit et venerit ad Constantinum, quem, collocata ei in matrimonium minore filia, decipere conatus est; de secundo illius Romam reditu, ubi Maxentium imperio privare frustra conatus, inde ignominiose ejectus fuit. 944
    Art. III.---Qua ratione Maximianus Herculius, ad Constantinum regressus, sese rursus purpura exuit, atque decepto Constantino eam tertio sumpserit, posteaque occupaverit Massiliam; ex qua ab illo expulsus est; ac quibus tandem dolis illum interficere molitus, poenas laqueo dederit, et de eversis ejus statuis. 945
    Cap. XI. De Maxentio imperatore. 948
    Articulus primus.---De Maxentii imperatoris parentibus, ac quae et quanta illius vitia; quomodo, ubi et a quibus factus sit imperator; quo sensu ille et Constantinus Magnus filii Augustorum appellentur; quae fuerit regis salutatio, et quid nomen privatus significet. Ibid.
    Art. II.---An et cur Maxentius, structis sibi a patre suo Herculio insidiis liberatus, bellum Constantino indixerit; de illius cum Maximino foedere, de maxima exercitus ejus [Col. 1130] multitudine, illiusque superstitione, ac primo adversus Constantinum praelio. 951
    Art. III.---Utrum ea vera sint quae Caecilius tradidit de praelio quo Maxentius a Constantino Magno victus est; quo ille ex ponte in Tiberim dejectus, ac quo anno interierit; an absolutis quenquennalibus. 953
    Cap. XII.---De Maximiano Galerio imperatore. 955
    Articulus primus.---De Maximiani Galerii patria, parentibus, uxore, fera barbarie, immani corporis mole; de Romulae matris ejus superstitione, ac difficili ea de re Caecilii loco; de victoria quam Galerius reportavit a Narseo, ac Caesaris nomine quod insolenter detrectavit. Ibid.
    Art. II.---Quomodo Galerius Diocletianum in Christianos saevire, et imperio cedere coegerit; quid ei tunc exprobraverit; quanta iniquitate libertatem omnibus auferre conatus sit, ac contra leges jusserit torqueri decuriones, primores civitatum, egregios et perfectissimos, item matresfamilias nobiles rapi in gynaeceum, domesticos et administratores lancea emendari, et verberandos distendi ad palum in stabulo. 957
    Art. III.---Quantis Galerius et quam horrendis cruciatibus christianos aliosque necaverit, ac quomodo tentaverit omnes litteras et litteratos exterminare, judicesque instituere militares. 960
    Art. IV.---De immensis penitusque intolerandis exactionibus, censibus, capitationibus et tributis, quibus Galerius omnes subditos suos obruit, et ad extremam paupertatem redegit, ac de mendicis quos in mare jussit submergi. 963
    Art. V.---Quas Galerius Constantino Magno struxerit insidias; quid sit sigillum, quo hic accepto ad patrem rediit; qua Galerius tristitia didicerit hunc et Maxentium imperatores factos, et laureatam Constantini imaginem acceperit; quomodo Romam obsidere conatus sit; qua confusione inde discedens permiserit Italiam a militibus vastari, ac quomodo Licinium et Maximinum imperatores nuncupaverit. 966
    Art. VI.---De extremo ac pudendo Galerii morbo et edicto quod jamjam in Christianorum gratiam publicavit. 969
    Art. VII.---Ubi et quando Galerius, postquam uxorem et filiam Licinio commendasset, mortuus est, ac de filio ejus Candidiano. 971
    Cap. XIII.---De Severo et Maximino imperatoribus. 973
    Articulus primus.---Quae fuerint Severi patria et vitia, a quo et quomodo Caesar ac deinde imperator creatus sit; quove mortis genere, post obsessam Romam, a suis desertus, vitam finierit, et de Severiano ejus filio. Ibid.
    Art. II.---De Maximini patria, vario nomine, parentibus, professione, ebrietate; quomodo scutarius, protector, tribunus, Caesar et imperator factus fuerit, ac quid sit Campus Martius. 975
    Art. III.---Quomodo Maximinus post Galerii mortem in provincias invadere molitus, pacem cum Licinio fecerit, ac sustulerit indulgentiam christianis communi titulo datam; cur sacerdotes maximos candidis chlamydibus ornatos, ubique constituerit jusseritque Christianorum mutilari membra, et venalia omnia animalia a sacerdotibus ethnicis immolari. 978
    Art. IV.---De immensis exactionibus ac tributis, quibus Maximinus omnes, tam gentiles quam christianos, penitus oppressit 981
    Art. V.---De effraenata ac perdita Maximini libidine. 983
    Art. VI.---Cur et quomodo Maximinus bellum Licinio indixerit victusque sit; quo etiam modo in Tauri montis angustias fugerit, ac deinde conatus fuerit sese Tarsi in Cicilia defendere ac tueri. 985
    Art. VII.---De funesta Maximini morte, ac quamdiu regnaverit, quove anno mortuus sit. 987
    Art. VIII.---De Maximini uxore et liberis, ac funesta eorum morte. 988
    Cap. XIV.---De Licinio imperatore. 990
    Art. primus.---De Licinii patria, parentibus, vitiis, ejusque cum Galerio familiaritate; utrum ab eo Caesar simul et imperator factus sit, ac Galerius moriens ei conjugem suam et filiam in manus tradiderit. Ibid.
    Art. II.---De Licinii et Maximini discordia, et pace facta; de ejusdem Licinii cum Constantia, Constantini Magni sorore sponsalibus et nuptiis; de rupta dehinc eum inter et Maximinum pace; de illorum praelio et precibus ab Angelo, quidquid Tollius dixerit, Licinio dictatis et insigni illius victoria. 992
    Art. III.---De edicto quod Licinius pro restituenda christianae Ecclesiae pace publicavit. 993
    Art. IV.---Quomodo Licinius Maximinum insecutus ad necem sibi Tarsi in Cilicia consciendam compulerit, ac summa rerum potitus omnem superiorem tyrannorum stirpem [Col. 1131] omnesque eorum liberos extirpaverit, ubi inprimis de Valerio. 996
    Cap. XV.---De Constantio Chloro et Constantio Magno imperatoribus. 999
    Articulus primus.---Quam eximiae fuerint Constantii Chlori virtutes; quando Caesar factus et Maximiani Herculii gener; an et quomodo christianos tempore persecutionis in Gallis servaverit incolumes, ac passus sit ecclesias dirui; cur factus sit primus imperator, etsi a Galerio contemptus; ac quomodo Constantino ad se reverso imperium tradiderit, et ubi mortuus sit. Ibid.
    Art. II.---De Constantini Magni parentibus, patria, eximiis corporis animique dotibus, ubi educatus; quanta aliorum, atque in primis Galerii in illum invidia, quibusve insidiis ab eis appetitus fuerit. 1001
    Art. III.---Utrum Constantinus Magnus Diocletiani, sicut Caecilius narrat, et Galerii colloquio praesens fuerit, cognoveritque creandos Caesares, seque ab hac nuncupatione ignominiose repellendum. 1003
    Art. IV.---Quomodo Constantinus contra Galerii voluntatem ad Constantium patrem suum jamjam moriturum redierit, et utrum ab illo, vel ab aliis Caesar simulque Imperator factus sit. 1005
    Art. V.---Quantum Constantinus christianis faverit; cur Maximianus Herculius ad eum venerit, eique desponderit ac connubio junxerit filiam suam minorem; cur ad eum reversus sit, quasve illi adversus barbaros pugnaturo paraverit insidias; quomodo hic ab illo Massilia capta veniam impetrarit, atque illum postea in lecto occidere frustra molitus fuerit, et quam insignem Constantinus de Maxentio victoriam, viso mirabili crucis signo, reportaverit. 1007
    Art. VI.---De triumphali Constantini in urbem Romam ingressu, eique decreto a romano Senatu primi nominis titulo; quamdiu ille postea Romae manserit, et ubi sororem suam Constantiam in matrimonium Licinio collocaverit, ac de restituta ab utroque christianae Ecclesiae pace ac tranquillitate. 1009
    Disquisitiones dogmaticae in Lactantium, sive de ejus circa religionem sentiendi et argumentandi ratione. 1011
    Caput primum.---De religione generatim spectata. Ibid.
    Articulus primus.---Unde religionis et superstitionis nomen derivatum, ac utrum Cicero veram dederit utriusque illius nominis etymologiam. Ibid.
    Art. II.---Quae sit vera religio, et quam inseparabili nexu cum justitia ac sapientia conjuncta sit. 1014
    Art. III.---Religionem non metus causa introductam, sed a Deo institutam et insitam homini, qui idcirco corpus habet erectum, vocaturque graece , ac religione potissimum a belluis distinguitur, hisque contraria Epicuri argumenta solvuntur. 1018
    Cap. II.---Expenduntur argumenta quibus Lactantius solam religionem christianam veram esse demonstrat. 1022
    Articulus primus.---Examinantur Lactantii argumenta quibus christianam religionem veram esse demonstrat ex sacrorum nostrorum vatum oraculis, quibus praedixerunt fore ut Christus, Dei Filius, homo fieret et ex virgine nasceretur. Ibid.
    Art. II.---Quibus sacrorum prophetarum oraculis Lactantius praedictum fuisse demonstret fore ut Christus ex Davidis familia nasceretur, et utrum recte dixerit urbem Hierosolymam suum a Salomone accepisse nomen. 1029
    Art. III.---Quibus prophetarum oraculis Lactantius demonstret praenuntiatum fuisse sempiternum Christi verae religionis auctoris sacerdotium. 1032
    Art. IV.---De aliis Apollinis, Milesiis, sibyllarum et sacrorum prophetarum oraculis, quibus impia Judaeorum in Christum conspiratio, varia tormenta ante mortem ei infligenda, mortis ejus genus, solis eo moriente defectus, et ejus ad vitam reditus praenuntiabantur, ac quantum inde christianae religionis veritas stabilita sit. 1035
    Cap. III.---Quomodo Lactantius veritatem christianae religionis asserat et confirmet ex veris Christi miraculis, quae a sacris nostris aliisque vatibus praedicta fuerant. 1044
    Articulus primus.---Quanta evidentia Lactantius ostendat veram esse Christi religionem, quam ille veris miraculis, ab Isaïa et sibylla designatis, confirmavit. Ibid.
    Art. II.---Quam invicte Lactantius christianae religionis veritatem demonstret ex fugatis a Christo ejusque nomine ac crucis signo daemonibus. 1046
    Art. III.---Diluuntur ethnicorum argumenta quibus frustra probare conati sunt ab Apollonio Tyanaeo similia, ac majora etiam quam a Christo fuisse miracula, aut haec ab apostolis, ut quaestum facerent, conficta. 1051
    [Col. 1132] Cap. IV.---Examinantur alia argumenta quibus christianae religionis veritas a Lactantio stabilitur. 1053
    Articulus primus.---Quam perspicue Lactantius demonstret veram esse christianam religionem ex Judaicae legis abrogatione, ac Christianae institutione propagatione et sanctitate. Ibid.
    Art. II.---Quam luculenter Lactantius christianae religionis veritatem aperuerit ex dirissimis martyrum suppliciis; ad extremum usque vitae spiritum, non sine divinae gratiae auxilio, constantissime toleratis. 1059
    Art. III.---Solvuntur contraria gentilium argumenta quibus probare conabantur christianos vi, poenis et tormentis ad majorum religiones revocandos; quia iniquus foret Deus, qui eos in egestate et inopia degere permittit. 1064
    Art. IV.---Diluuntur alia ethnicorum argumenta petita ex quorumdam christianorum lapsu, ac Reguli et Mutii in acerba morte constantia, ac quia christianos publicarum calamitatum causam esse dicebant. 1067
    Cap. V.---De sacris Veteris et Novi Testamenti libris eorumque auctoribus, ex quibus Lactantius hausit christianae religionis instituta et documenta. 1070
    Articulus primus.---De sacrae Scripturae in Vetus et Novum Testamentum divisione, divinoque sacrorum prophetarum afflatu. Ibid.
    Art. II.---De Scripturae sacrae antiquitate, ac primo utrum Lactantius recte definiat quando ac quomodo Moyses Israelitas ab Aegyptiaca servitute liberaverit; quid statuat de angelo eos praecedente, et aquam scindente, ac de miraculis in deserto ab eodem Moyse factis, et ubi ac quare legem Israelitis dederit, ac quandonam mutato Hebraeorum nomine Judaei, et terra eorum Judaea appellari coeperint. 1071
    Art. III.---Quot annis Moyses Trojanam cladem antecesserit, et de aliorum prophetarum ac regum seu principum sub quorum imperio hi floruerunt aetate; quot elapsis post Trojanum excidium annis David et Salomon regnaverint, ac quot inde usque ad Christi tempus numerentur; utrum Zacharias fuerit ultimus propheta, et quot ab ejus aetate usque ad Christi mortem anni fluxerint; quam recte Lactantius ex hac chronologia concludat sacros vates sua omnia de Christo oracula longe antea edidisse, quam ille homo factus sit. 1074
    Art. IV.---De libris Moysis et Josue, qui primum Auses, ac deinde Josue est cognominatus; de libris Regum, seu Basilion, de libris Esdrae ac Nehemiae. 1079
    Art. V.---De Psalmis, de Libris Ecclesiastici, Sapientiae, Proverbiorum, Salomoni adscriptis, ac de quibusdam citatis a Lactantio verbis, quae nunc in sacro textu desiderantur. De libris Isaiae, Jeremiae, Danielis, Oseae, Amos, Micheae, Malachiae, Zachariae; de primis Joannis evangelistae verbis, de Pauli ad Ephesios Epistola et Apocalypsi. 1084
    Art. VI.---Cur et quomodo Lactantius testimoniis sacrae Scripturae ad informandos Christianos, ac Judaeos Gentilesque refellendos utatur. 1084
    Appendices ad scripta sanctorum pontificum romanorum, Marcellini, Marcelli, Eusebii et Melchiadis qui in tomo sexto memorantur. 1085
    Appendix prima, ad sanctum Marcellinum papam. Ibid.
    Epistola prima, Marcellini papae ad Salomonem episcopum. Ibid.
    Confutatur error dicentium Patrem esse Filio majorem, etc. Ibid.
    Appendix secunda ad sanctum Marcellum. 1089
    Epistola II.---Marcellini papae ad orientales episcopos. Ibid.
    Ut laico clericum non liceat accusare. Ibid.
    I.---De contentionibus inter christianos ortis ad ecclesiam deferendis. Ibid.
    II.---Quod major a minori judicari non debeat, nec episcopi ullum praejudicium inferre pontifici a quo consecrari probantur. 1090
    III.---Quod clericus absque permissu episcopi sui neminem ad judicium saeculare trahere praesumat, nec laico quemlibet clericum accusare liceat. Ibid.
    IV.---Quod injustum judicium metu regis, vel jussu, a judicibus factum non valeat, et quod statuta infidelium delebuntur. 1091
    Epistola prima Marcelli papae ad episcopos Antiochenae provinciae. 1092
    De Romanae Ecclesiae primatu et auctoritate, etc. Ibid.
    Epistola II Marcelli papae I, ad Maxentium tyrannum. 1096
    Commonet tyrannum ut desinat saevire in christianos. Ibid




FINIS TOMI SEPTIMI




[Col. 1133]
INDEX AUCTORUM LIBRORUMQUE QUAE IN OPERIBUS LACTANTII, ADJECTISQUE ANIMADVERSIONIBUS, CITANTUR, LAUDANTUR ET EMENDANTUR. NUMERUS ROMANUS TOMUM, ARABICUS PAGINAM INDICAT. [16Kb]



A
    A Ben Esra, I, 331.
    Abbas a S. Hilario, II, 604, 606 et passim infra.
    Acacius, I, 922, 953.
    Acta SS. Agapes, Chioniae et Irenes, martyrum, II, 319, 363.
    ---Crispi, II, 216, 698.
    ---S. Georgii, martyris, II, 318, 321.
    ---SS. Indis et Domnae, mart., II, 315, 321, 449.
    ---S. Marcelli, centurionis, II, 369, 694.
    ---Mariae, ancillae Tertulli, II, 315.
    ---S. Mauritii et sociorum, II, 311.
    ---Purgationis Felicis, episcopi Aptungit., II, 336, 355.
    ---S. Ponti, mart., II, 306, 315, 478.
    ---S. Sabae, gothi, mart., II, 363.
    ---SS. Saturnini, Dativi, etc., mart., II, 317, 319, 359, 362, 700, 703, 704.
    ---Savini, episcopi et martyris, II, 316, 412, 480.
    ---Seraphiae, virg. et mart., II, 229, 474.
    ---Sergii et Bacchi, II, 363.
    ---S. Susannae, II, 320, 694.
    ---SS. Tarachi, Probi et Andronici, II, 466, 521, 540.
    ---SS. Terentii, Africani, et sociorum, II, 363.
    ---Theodori Amaseni, II, 363.
    ---S. Vari, mart., et sociorum, II, 363.
    Ado Viennensis, I, 475, 968. II, 475, 511, 521, 541, 542, 543, 566.
    Adrianus, papa, I, 914.
    Adrichomius, I, 504.
    Aelianus, I, 249, 272, 288, 578, 621, 786, 890, 898, 904, 908, 910. II, 36, 94, 420, 485, 548.
    Aelius Spartianus, I, 193, 621. II, 335, 396, 397, 427, 478, 520, 556, 653, 714, 723, 724.
    Aesopus, II, 94.
    Agathias, I, 789, 1007. II, 482, 486, 487.
    Agrariae rei scriptores, II, 303, 394, 405, 415, 418, 529.
    Albaspinaeus, II, 574.
    Albertus magnus, I, 939, 967.
    Alciatus, I, 455, 473, 475, 902, 905, 955, II, 382.
    Alcinous, I, 140.
    Alexander papa, I, 993.
    Alexander Alensis, I, 917, 923, 924, 926, 936, 938, 939, 954, 973.
    Alexander ab Alexandro, I, 141, 194, 204, 219, 455, 613, 712, 934.
    Allix, II, 598.
    Almagesti, I, 355.
    Almain, I, 973.
    Almeloven (Janson ab), II, 198, 206, 208, 212, 215, 222, 230, 231, 232, 255, 262, 266, 268.
    Alphonsus de Castro, I, 381, 540, 989, 998, 1013.
    Ambrosius (S.), I, 158, 295, 306, 328, 418, 427, 451, 472, 477, 533, 543, 571, 607, 621, 674, 685, 707, 721, 782, 889, 894, 923, 926, 928, 933, 937, 953, 965, 970, 975, 987, 993, 998, 1006, 1008, 1012. II, 12, 94, 206, 210, 263, 308, 371, 395, 408, 533, 604, 671, 704.
    Ammian. Marcellinus, I, 229, 333, 511, 779, 786, 789. II, 308, 310, 313, 314, 320, 378, 392, 398, 405, 408, 410, 412, 418, 421, 422, 423, 425, 426, 428, 461, 464, 477, 478, 483, 484, 486, 488, 489, 491, 492, 496, 497, 501, 506, 512, 513, 516, 521, 533, 534, 535, 541, 549, 555, 564, 565, 568, 583, 586.
    Ammonius, I, 916. II, 551.
    Amos propheta, I, 511, 911, 970.
    Anacreon, I, 748. II, 45.
    Anastasius bibliothecarius, I, 978. II, 272, 375.
    Anaxagoras, I, 123, 131, 134, 634.
    [Col. 1134] Andreas Caesariensis, II, 395.
    Andreas Patricius, I, 212, 901, 903, 947, 951, 955, 992 996, 1000.
    Angeloni (Franciscus), II, 483.
    Ansbertus, I, 1009.
    Anselmus (S.), I, 923, 943, 978.
    Anthologia, II, 511.
    Antimachus, I, 141.
    Antoninus (S.), I, 977, 1010.
    Antoninus martyr, II, 495.
    Antoninus philosophus, I, 405, 407, 725. II, 466, 531.
    Antonius Augustinus, 580, 888, 894, 915, 991. II, 382, 383, 393, 408, 435.
    Aphtonius, I, 208.
    Apollinarius, I, 928.
    Apollodorus, I, 159, 161, 208, 249, 894, 895, 897, 901, 908, 910. II, 142.
    Apollonius, I, 159, 161, 177, 184, 418, 422, 896. II, 465.
    Apollonii scholiastes, I, 181, 184. II, 465.
    Appianus, I, 276, 292, 310, 655, 910, 921. II, 479, 509, 534.
    Apuleius, I, 122, 132, 136, 140, 146, 158, 168, 175, 177, 203, 270, 332, 337, 387, 490, 511, 534, 618, 674, 691, 729, 777, 783, 795. II, 45, 46, 252, 413, 426, 429, 458, 466, 499, 539, 576, 577, 655.
    Aquila, I, 137, 971, 975.
    Arabs interpres, I, 247.
    Aratus, I, 132, 312, 354, 564, 565. II, 73.
    Arboreus (Joannes), I, 1008.
    Archytas, I, 706.
    Arethas, I, 1012.
    Aristides, I, 224, 547. II, 531, 533, 541.
    Aristobulus, I, 451, 459.
    Aristochius, II, 142.
    Aristoenetus, II, 46.
    Aristophanes, I, 162, 412.
    Aristophanis scholiastes, I, 995. II, 498, 541.
    Aristoteles, I, 122, 134, 135, 158, 166, 169, 171, 225, 310, 315, 332, 353, 355, 363, 374, 395, 418, 420, 421, 427, 457, 469, 472, 549, 578, 596, 604, 687, 704, 705, 714, 715, 716, 720, 735, 742, 751, 776, 787, 792, 885, 889, 890, 893, 904, 916, 929, 931, 938, 940, 941, 946, 949, 951, 952, 953, 955, 963, 996, 997, 998, 999, 1001, 1004. II, 14, 16, 26, 30, 39, 42, 45, 47, 48, 52, 53, 54, 55, 56, 58, 60, 61, 63, 68, 92, 94, 95, 101, 113, 118, 129, 278, 397, 400, 402, 414, 517, 672.
    Arnobius, I, 125, 133, 138, 156, 160, 161, 162, 163, 165, 169, 173, 174, 175, 177, 178, 179, 190, 202, 205, 206, 215, 220, 222, 227, 230, 234, 236, 243, 244, 245, 246, 247, 252, 256, 258, 259, 262, 273, 291, 317, 337, 340, 349, 415, 558, 577, 579, 589, 591, 592, 636, 708, 710, 712, 715, 747, 801, 894, 897, 899, 900, 906, 907, 909, 911, 912, 913, 914, 916, 918, 921, 934, 941, 942, 988. II, 45, 98, 211, 215, 231, 308, 314, 403, 406, 422, 424, 449, 473, 474, 493, 494, 496, 497, 499, 501, 540, 572, 586, 604, 621, 737.
    Arrianus, I, 163, 333, 534, 584. II, 475.
    Artemidorus, I, 238, 256, 271, 537. II, 72.
    Asclepiades, I, 461, 748.
    Asclepius, I, 336, 729, 730, 939.
    Asconius Pedian., I, 696, 898, 948. II, 399, 521, 771.
    Asterius Amazenus, I. 156, 177. II, 474, 483.
    Athanasius, I, 152, 156, 193, 231, 232, 281, 615, 638, 762, 928, 938, 973, 994, 1003. II, 210, 743.
    Athenaeus, I, 217, 219, 246, 363, 394, 407, 416, 618, 620, 664, 667, 698, 900, 904, 935, 948, 950, 951. II, 482, 511, 697.
    Athenagoras, I, 192, 230, 917. II, 727.
    Auctor anonymus de Vita Constantini, II, 528.
    [Col. 1135] ---Dissertationis historicae de Visione Constantini, II, 559.
    ---Epitomes temporum apud Scalig., II, 483.
    ---Etymologici magni, II, 475, 485, 498, 540.
    ---Expositionis Symboli Apostolorum, I, 989.
    ---Expositionis totius mundi, II, 490.
    ---Ignotus de Consulibus, II, 359.
    ---Notarum ad Dictyn Cretensem, II, 739.
    ---De pontificibus, II, 359.
    --- , II, 488.
    ---Thesauri linguae latinae, I, 899.
    ---Vitae S. Artemii, II, 369.
    ---Vitae S. Damasi, II, 549.
    ---Vitae S. Procopii, mart., II, 335.
    ---Vitae Sept. Severi, II, 398.
    Augustinus (S.), I, 117, 123, 124, 125, 129, 132, 133, 134, 135, 141, 161, 164, 174, 176, 177, 186, 189, 192, 194, 195, 200, 204, 206, 208, 213, 214, 215, 219, 220, 221, 223, 224, 227, 233, 234, 235, 243, 244, 247, 250, 258, 261, 266, 277, 278, 290, 291, 295, 302, 307, 315, 317, 319, 325, 327, 332, 333, 334, 336, 337, 338, 339, 352, 353, 356, 363, 371, 375, 394, 405, 407, 408, 413, 414, 416, 424, 425, 426, 437, 440, 442, 443, 451, 459, 461, 465, 468, 469, 470, 471, 472, 473, 474, 475, 478, 484, 485, 491, 496, 498, 501, 505, 506, 508, 511, 517, 520, 524, 533, 536, 537, 541, 542, 544, 547, 552, 556, 563, 565, 571, 585, 588, 593, 602, 635, 638, 645, 647, 662, 667, 681, 687, 691, 698, 707, 710, 719, 721, 723, 726, 728, 731, 741, 747, 761, 764, 774, 780, 781, 782, 783, 784, 787, 788, 801, 809, 810, 889, 890, 891, 892, 896, 897, 899, 901, 903, 906, 919, 920, 923, 927, 928, 929, 930, 932, 934, 935, 936, 937, 938, 940, 942, 951, 953, 954, 956, 962, 963, 965, 966, 967, 968, 970, 974, 975, 984, 986, 987, 988, 990, 992, 993, 995, 997, 1001, 1005, 1006, 1007, 1008, 1009, 1010, 1012, 1014, 1015, II, 13, 54, 68, 99, 101, 117, 196, 197, 210, 215, 301, 304, 309, 315, 316, 362, 373, 393, 395, 404, 414, 477, 494, 541, 576, 609, 619, 629, 683.
    Augustinus Eugubinus, I, 888, 890, 960, 966.
    Augustinus Steuchus, I, 129, 149, 375, 376, 461.
    Avicenna, I, 928.
    Aul. Gellius. Vid. GELLIUS.
    Aurel. Victor, I, 180, 181, 206, 244, 931. II, 201, 207, 223, 234, 236, 271, 272, 299, 306, 309, 312, 313, 320, 330, 331, 333, 336, 338, 340, 343, 344, 348, 349, 351, 352, 355, 357, 360, 361, 366, 367, 375, 376, 378, 396, 397, 412, 417, 441, 442, 452, 456, 458, 460, 462, 477, 480, 481, 483, 485, 486, 487, 489, 490, 491, 492, 506, 507, 509, 510, 512, 513, 514, 515, 522, 525, 526, 528, 535, 537, 543, 544, 552, 554, 562, 563, 565, 568, 581, 638, 639, 640, 641, 653, 654, 656, 659, 660, 662, 667, 668, 703, 710, 711, 712, 717, 719, 760, 770, 775, 809.
    Ausonius, I, 133, 641, 813, 906. II, 277, 395, 400, 617, 639.
    Aymo, I, 427, 937, 953, 1009. II, 490, 491, 531, 539, 540, 550, 554, 562, 568.

B
    Bacon (Rogerius), I, 968.
    Balaeus, II, 471.
    Balduinus (Franciscus), II, 336, 413, 585.
    Baluzius, I, 116, 183, 231, 476, 542, 818. II, 190, et passim infra.
    Banierus, I, 173.
    Bannes (Dominicus), I, 938.
    Baronius, I, 542 638, 728, 905, 967, 987, 990, 1009. II, 300, 303, 304, 307, 316, 320, 323, 336, 339, 370, 375, 376, 445, 463, 473, 559, 619, 650, 702.
    Barthius, I, 115, 183, 217, 244, 503, 504, 528, 534, 673, 708. II, 392, 410, 482, 496, 500, 505, 565.
    Baruch propheta, I. 484, 975.
    Basilicorum libri, II, 373.
    Basilius (S.), I, 153, 156, 266, 295, 307, 401, 427, 480, 685, 747, 770, 911, 918, 923, 924, 926, 928, 933, 938, 942, 953, 965, 969, 973, 995, 999, 1001, 1012. II, 12, 16, 83, 93, 118, 210, 491, 617, 695.
    Basnagius (Samuel), I, 517, 518. II, 196.
    Battelly (Joannes), II, 659.
    Baudelotius de Dairval, II, 498.
    Bauldri (Paulus), II, 206 et passim infra.
    Bayle, I, 543.
    Beckius, II, 704.
    Beda, I, 427, 459, 460, 473, 474, 475, 782, 810, 923, 926, 932, 933, 937, 954, 956, 959, 960, 967, 968, 1006, 1007.
    Bellarminus, I, 638, 708, 728, 803. II, 585.
    Bergerus (Nicolaus), II, 581.
    Bernardus (S.), I, 330, 520, 615, 894, 935.
    [Col. 1136] Beroaldus, I, 204, 902; 999.
    Bessarion cardinalis, I, 889, 951.
    Betuleius. I, 141. II, 30, et utrobique passim infra.
    Beza, I, 504. II, 630, 757.
    Bion, I, 120.
    Birgerus rex, II, 417.
    Blanckardus, I, 216.
    Blaucanus (Josephus), I, 428.
    Blondellus (David), I, 141, 145, 517.
    Blondus, I, 613.
    Boccatius, I, 801, 899.
    Bocharthus (Samuel), I, 158, 163, 168, 173, 180, 184, 248, 328, 471. II, 420, 494, 495, 555.
    Boeclerus, II, 395, 400.
    Boethius, I, 598, 946. II, 418, 595.
    Boethus, I, 972.
    Boherellus, II, 247, 275, 599, et passim infra.
    Bollandus (Joannes), II, 320.
    Bonamicus (Franciscus), II, 55.
    Bonaventura (S.), I, 802, 917, 923, 925, 926, 936, 937, 939, 954, 972, 973, 987, 988, 1011.
    Bongarsius (Jacobus), II, 677.
    Borrichius, I, 240, II, 431.
    Bosius, II, 384, 508, 538, 547.
    Bosquetus (Franciscus), II, 322.
    Bossuetius, episc. Meld., II, 694, 700, 723, 725, 730, 764, 781.
    Boxhornius, I, 217.
    Brasichellus, I, 152, 326, 330, 428.
    Brissonius, I, 136, 310, 888, 905, 910, 947, 992. II, 228, 412, 414, 418, 431, 516, 540, 766.
    Brodaeus, I, 622, 894, 999.
    Brouwerus (Christophorus), II, 300.
    Buchireus (Aegidius), II, 300, 340, 438, 452, 473, 609.
    Buchnerus, II, 407, 413, 434.
    Bucholserus, I, 459.
    Budaeus, I, 115, 143, 276, 299, 354, 359, 360, 455, 675, 897, 899, 909, 927, 929, 947. II, 382, 414.
    Bulengerus (Caesar), II, 218, 324, 396, 539.
    Bulteau (Ludovicus), I, 198.
    Burchardus, I, 133.
    Burnetus, II, 207, 485, 734.

C
    Caeremoniale episcop., II, 696.
    Caesar (Julius). Vid. JULIUS.
    Caesarius, I, 426, 953.
    Caius juriscons., I, 999. II, 385, 436.
    Calcagninus (Caelius), I, 943.
    Calepinus, I, 325.
    Callimachus, I, 161, 166, 179, 898, 950.
    Callimachi scholiastes, I, 622.
    Callixtus (Georgius), II, 395.
    Callixtus (Nicephorus), I, 914. II, 318, 321.
    Calpurnius, I, 244. II, 41.
    Calvisius (Sethus), II, 344, 359.
    Cambdenus. II, 234, 338, 340.
    Cangius (Carol.), II, 201, 218, 226, 228, 233, 251, 268, 308, 315, 333, 337, 339, 347, 356, 362, 373, 400, 410, 411, 439, 445, 462, 483, 502, 504, 510, 511, 512, 523, 527, 532, 543, 559, 561, 654, 680, 686, 696, 699, 729, 744.
    Canisius, II, 323.
    Canterus (Guillelmus, I, 893, 895, 899, 900, 948.
    Canterus (Theodorus), I, 950, 1007.
    Canterus (Thomas), I, 382, 433.
    Capellus (Jacobus), II, 575.
    Carion, I, 956,
    Carrio (Ludovicus), I, 908.
    Cartesius (Renatus), I, 354, 355, 751. II, 39.
    Casaubonus (Isaacus), I. 154, 163, 224, 238, 552, 640, 721, 773. II, 255, 272, 304, 317, 338, 340, 341, 356, 365, 375, 394, 397, 415, 467, 473, 480, 482, 486, 504, 508, 520, 542, 545, 571, 580, 794.
    Cassianus, I, 333, 334, 923, 924, 936, 937, 938, 943, 976.
    Cassiodorus, I, 406, 942, 967, 975. II, 328, 460, 504, 529, 641, 657, 682.
    Cassius jurisc., I, 999.
    Cassius Severus, I, 188. II, 518.
    Castalio (Sebastianus), II, 304.
    Castellanus, II, 541.
    Catharinus I, 1008
    Cato, I, 176, 618, 706. II, 411.
    Catullus, I, 199, 896, 901. II, 485, 506, 508, 529, 790.
    Cebes, I, 641.
    Cedrenus, II, 259, 365, 377, 460, 482, 512, 724.
    Cellarius, I, 113, 143, 156, 183, 249, 254, 275, 291, [Col. 1137] 344, 360, 375, 378, 397, 449, 468, 475, 508, 569, 616, 629, 636, 681, 682, 683, 684, 687, 755. II, 25, 35, 41, 53, 241, 265, 266, 417.
    Cellier (Pater le) I, 147.
    Celsus, I, 527, 645, 694, 774, 902, 995. II, 48, 49, 50, 52, 246, 418, 421, 771.
    Celsus jurisc. I, 894.
    Censorinus, I, 316, 325, 333, 647, 648, 930, 934, 944. II, 53, 54, 55, 56, 383, 428, 750.
    Chalcidius, I, 133.
    Chalucius, II, 410.
    Chartarius, I, 177.
    Chevraeus, II, 486, 487, 495.
    Chiffletius (Franciscus), II, 299, 301, 323, 342, 346, 368, 369.
    Chimentelius, II, 480.
    Choulius, II, 560.
    Christmannus, II, 473.
    Christophorsonus, II, 250, 331, 333, 348, 353, 359, 362, 365, 374, 379, 778, 582.
    Chronicon Alexandrinum, alias Paschale, II. 306, 307-317, 325, 326, 332, 336, 349, 357, 360, 438, 439, 440, 442, 443, 445, 459, 466, 467, 481, 578, 580, 620, 641, 619, 687, 786
    Chronologia Monachi Altissiodorensis, II, 536.
    Chrysippus, I, 134, 142. II, 106
    Chrysostomus (S.), I, 220, 295, 326, 328, 336, 410, 418, 426, 427, 474, 477, 517, 519, 520, 627, 635, 644, 685, 729, 770, 923, 926, 932, 935, 937, 939, 943, 953, 966, 968, 969, 971, 974, 975, 993, 1000, 1012. II, 13, 272, 329, 358, 374, 375, 395, 471, 534, 552, 617, 695, 729, 750, 835
    Ciacconius (Petrus), I, 140, 183, 364, 889, 890, 898, 900, 906, 943, 945. II, 19, 314, 406.
    Cicero, I, 115, 119, 121, 122, 123, 125, 129, 130, 133, 134, 135, 137, 138, 139, 140, 141, 146, 153, 155, 157, 160, 162, 164, 165, 167, 173, 174, 176, 177, 179, 190, 193, 196, 197, 200, 201, 202, 204, 205, 207, 211, 212, 215, 217, 220, 221, 222, 223, 228, 234, 236, 242, 243, 255, 260, 263, 272, 273, 274, 275, 278, 279, 280, 281, 282, 285, 286, 288, 289, 290, 291, 297, 304, 308, 309, 314, 317, 318, 320, 321, 325, 332, 336, 337, 338, 352, 355, 358, 359, 361, 363, 364, 366, 368, 370, 371, 375, 376, 377, 379, 380, 382, 385, 387, 388, 389, 392, 394, 395, 401, 404, 407, 408, 409, 410, 411, 412, 415, 416, 418, 422, 423, 424, 425, 429, 431, 434, 436, 438, 439, 440, 441, 444, 457, 465, 468, 469, 493, 495, 502, 505, 523, 526, 528, 529, 531, 536, 540, 558, 565, 566, 567, 568, 569, 574, 576, 579, 583, 584, 588, 590, 595, 597, 601, 602, 604, 607, 608, 616, 619, 620, 621, 622, 623, 640, 641, 645, 650, 651, 655, 656, 657, 660, 661, 664, 667, 670, 671, 672, 673, 676, 677, 678, 687, 695, 696, 697, 700, 702, 704, 705, 706, 708, 721, 725, 726, 727, 728, 735, 739, 740. 742, 746, 747, 749, 751, 759, 760, 761, 762, 763, 764, 765, 766, 768, 769, 770, 774 779, 780, 781, 785, 786, 792, 803, 807, 822, 885, 888, 889, 893, 894, 895, 896, 897, 898, 899, 900, 901, 902, 903, 904, 905, 909, 915, 919, 920, 921, 930, 931, 935, 938, 940, 941, 942, 943, 944, 945, 946, 948, 949, 950, 951, 952, 955, 956, 988, 992, 993, 994, 995, 996, 997, 998, 999, 1000, 1001, 1003, 1004, 1005, 1006. II, 11, 12, 13, 15, 26, 30, 35, 38, 41, 44, 48, 57, 63, 66, 67, 71, 72, 79, 80, 84, 85, 86, 87, 92, 93, 96, 98, 99, 100, 101, 102, 103, 105, 107, 108, 112, 113, 114, 115, 117, 122, 124, 129, 132, 136, 137, 138, 141, 142, 195, 208, 211, 213, 218, 222, 223, 229, 231, 234, 239, 240, 243, 259, 265, 271, 301, 324, 364, 375, 379, 382, 384, 385, 390, 391, 397, 401, 402, 407, 413, 414, 415, 418, 419, 421, 423, 425, 454, 458, 471, 473, 474, 482, 485, 499, 502, 508, 520, 522, 527, 529, 532, 533, 536, 538, 539, 540, 545, 552, 562, 563, 566, 601, 603, 608, 609, 631, 632, 636, 643, 659, 661, 673, 677, 679, 681, 695, 699, 704, 705, 706, 709, 717, 719, 722, 725, 727, 735, 740, 741, 743, 749, 750, 752, 755, 759, 761, 766, 767, 768, 770, 773, 777, 792, 800, 801, 804, 810, 812, 815, 820, 824, 828, 834, 835.
    Ciriacus, I, 929, 931.
    Claudianus, I, 165, 205, 238, 241, 250-275, 280, 333, 628, 788, 801, 900, 920. II, 262, 277, 279, 280, 281, 282, 283, 398. 402, 414, 429, 450, 505, 573, 602.
    Cleanthes, I, 121, 134, 534.
    Clemens Alexandrinus. I, 119, 129, 134, 138, 153, 157, 161, 174, 222, 230, 235, 247, 256, 273, 315, 326, 333, 451, 592, 599, 618, 621, 622, 787, 789, 888, 895, 896, 906, 937, 954, 959, 965, 967, 975, 1007. II, 305, 497, 498, 499.
    Clemens Romanus, I, 472, 517, 621, 622, 802, 891, 1012
    Clemens Papa V. I, 917.
    Clericus (Joannes), I, 253.
    Clusius, I, 155.
    [Col. 1138] Cluverius (Philippus), II, 351, 411.
    Coccius, I, 803.
    Codex Juris Graeco-Romani. II, 373.
    Codex Justiniani, I, 165, 337. II, 216, 326, 327, 328, 335, 370, 441, 445, 470, 827, 828.
    Codex Theodosianus, I, 165. 454, 905, 914. 943. II, 45, 228, 232, 366, 371, 373, 376, 380, 381, 509, 510, 522, 536, 541, 549, 563, 683, 698, 728, 817, 818.
    Caelius Rhodiginus, Vide RHODIGINUS.
    Cointius (Carolus), II, 445.
    Collatio Carthaginensis, II, 323, 373.
    Colomesius, II, 601, 604, 606, 659, 686, 694, 707.
    Columbus (Joannes)., II, 194 et passim infra.
    Columella, I, 178, 222, 374, 439, 389, 929, 970. II, 95, 421, 433, 771.
    Coluthus, I, 161.
    Comestor (Petrus) I, 933.
    Commodianus, II, 315, 323, 474, 696.
    Concilium Antiochenum, I, 974.
    ---Bituricense, I, 433.
    ---Bracharense, I, 433, 931.
    ---Carthaginense, I, 710, 752, 965, 994.
    ---Chalcedonense, I, 972.
    ---Constantinopolitanum, I, 972.
    ---Constantinopol. IV., I, 915.
    ---Eliberitanum, al. Illyberit., I, 433. II, 315, 503, 574.
    ---Emeritanum, I, 433.
    ---Ephesinum, I, 994.
    ---Florentinum, I, 1013.
    ---Francofordiense, I. 915.
    ---Gangrense, I, 913.
    ---Hispaniense, I, 972.
    ---Laodicenum, I, 710.
    ---Lateranense, I, 925, 939, 973, 994.
    ---Levomicense, I, 433.
    ---Mediolanense, I, 433.
    ---Milevitanum, I, 931. II, 557.
    ---Nannetense, II, 499.
    ---Nicaenum I., I, 466. 480, 482.
    ---Nicaenum II, I, 914, 915, 938.
    ---Romanum, I, 994.
    ---Toletanum, I, 931, 994. II, 577.
    ---Triburtinum, I, 333.
    ---Tridentinum, I, 915, 994, 1013.
    ---Turonense, I, 710.
    ---Viennense, I, 917.
    Constantinus Harmenopulus, II, 373.
    Constantinus M. Imp., I, 891. II, 95, 228, 306, 307, 319, 331, 374, 512, 525, 710, 722.
    Constantinus Porphyrogeneta, II, 464, 513, 515, 525.
    Copernicus, I, 355, 943.
    Cordemoi, II, 62.
    Cordoua (Franciscus de), II, 565.
    Corippus, II, 515.
    Cornarius, I, 237.
    Cornelius Fronto, II. 71.
    Cornelius a Lapide, II, 380.
    Cornelius Nepos, Vid. NEPOS.
    Cottelerius (Joan. Bapt.), II, 191, 251, 362, 433.
    Covarruvias (Didacus), I, 1010. II, 281.
    Crassetius (Pater), I, 147.
    Crinitus (Petrus), I, 899, 903.
    Cujacius (Jacobus), I, 905, 992. II, 19, 382, 384, 435.
    Cunaeus, I, 483.
    Cuperus, II, 191, et passim infra.
    Cusa (Cardinalis de), I, 355, 943.
    Cuspinianus (Joannes), II, 259, 306, 319, 359, 365.
    Cyprianus (S.), I, 135, 140, 156, 160, 177, 192, 193, 200, 220, 221, 224, 259, 294, 295, 334, 335, 336, 341, 367, 462, 469, 472, 477, 478, 484, 486, 488, 503, 508, 510, 511, 530, 542, 563, 573, 624, 635, 673, 703, 707, 710, 711, 754, 801, 895, 899, 900, 912, 922, 937, 939, 960, 961, 963, 965, 966, 969, 970, 971, 972, 974, 975, 976, 977, 978, 979, 980, 982, 984, 986, 987, 989, 993, 998, 1016. II, 215, 218, 235, 323, 389, 394, 398, 408, 409, 412, 422, 423, 425, 430, 445, 574, 595, 596, 597, 625, 646, 687, 703, 704, 728, 747.
    Cyrillus (S.), I, 130, 131, 243, 313, 410, 452, 459, 466, 474, 482, 781, 889, 893, 937, 956, 959, 960, 966, 967, 968, 969, 971, 974, 975, 986, 993, 1001, 1006. II, 210, 534, 708.

D
    Dallaeus (Joannes), I, 147.
    Damascenus (Joannes), I, 155, 375, 405, 441, 890, 914, 915, 923, 928, 936, 937, 939, 972, 973, 985, 986, 1009. II, 474, 561.
    Danaeus, II, 557.
    Daniel propheta, I, 409, 479, 516, 583, 788, 789, 790, 794, 911, 1008.
    [Col. 1139] Davenantius, I, 396.
    David propheta, I, 122, 127, 137, 151, 187, 266, 272, 277, 319, 427, 468, 479, 480, 481, 483, 485, 487, 491, 497, 498, 506, 508, 509, 513, 533, 611, 630, 645, 660, 679, 686, 691, 699, 725, 731, 747, 748, 759, 760, 761, 770, 782, 785, 799, 804, 916, 919, 933, 954, 967, 970, 975, 998, 1000, 1007. II, 397, 428, 596, 801.
    Dausquius, al. Dausqueius, II, 227, 411, 725, 739, 740.
    Decreta pontificum, I, 661, 1013.
    De Dieu (Ludovicus), I, 504.
    Demetrius, I, 459.
    Demosthenes, I, 217, 661.
    Dempsterus, I, 135, 141, 203, 207, 217, 221, 226, 228, 234, 237. II, 401.
    Dialogus de claris Oratoribus, II, 369.
    Dickinson, I, 188.
    Dictys Cretensis, I, 431. II, 798.
    Didymus, I, 248, 249, 928.
    Digesta, II, 308, 337, 736.
    Dio Cassius, I, 137, 224, 333, 618, 902, 959. II, 199, 329, 395, 403, 408, 409, 413, 446, 452, 459, 468, 474, 475, 517, 518, 556, 578, 793, 687, 803.
    Dio Chrysostomus, II, 496, 997.
    Diodorus Siculus, I, 157, 159, 160, 161, 163, 171, 180, 187, 206, 213, 214, 233, 235, 237, 243, 248, 270, 314, 329, 387, 426, 472, 621, 622, 786, 787, 894, 895, 899, 900, 903, 907, 908, 920, 930, 935. II, 482, 556, 697.
    Diodorus Tharsensis, I, 934, 943.
    Diogenes, I, 669. II, 64.
    Diomedes, II, 62, 404, 421, 491.
    Dionysius Alexandrinus, I, 890, 914, 926, 939, 942, 973, 1013. II, 482, 533.
    Dionysius Halicarnasseus, I, 143, 145, 181, 195, 200, 201, 228, 230, 236, 241, 243, 246, 286, 288, 290, 291, 569, 613, 662, 663, 891, 892, 899, 901, 904, 907, 920, 921, 941, 996. II, 54, 253, 498, 501, 502, 796.
    Discorides, I, 727, 1000.
    Dodwellus, II, 219, 250, 305, 318, 321, 322, 376, 440, 449, 452, 476, 577, 585, 626, 643, 645, 647, 651, 658, 674, 675, 676, 681, 700, 704, 707, 710, 722, 723, 730, 732, 742, 745, 746, 775, 786, 787, 788, 792, 793. et passim infra.
    Donatus, I, 712, 727. II, 525, 585, 661.
    Donius (Joannes-Bapt.), II, 546.
    Dorotheus, I, 459.
    Douza (Franciscus), I, 454, 579.
    Drusius, I, 137, 326, 471, 472, 501.
    Duarenus, I, 204, 902.
    Du Cange, Vid. Cangius.
    Duns (Joannes), Vid. Scot.
    Dupin (Elias), I, 147.
    Durandus, I, 936, 937, 954, 973.
    Durantius (Jacobus), I, 989.

E
    Egesippus, Vid. Hegesippus.
    Elias Cretensis, I, 233, 426, 427, 943, 953.
    Elias propheta, I.
    Elmenhorsthius (Gebbartus), I, 119, 121, 132, 134, 135, 155, 157, 159, 160, 162, 165, 206, 244, 256, 492, 496, 547, 573, 708, 801. II, 89, 314, 409.
    Empedocles, I, 320, 929. II, 69.
    Ennius, I, 174, 178, 182, 189, 190, 201, 211, 232, 548, 580. II, 35, 111, 401, 668, 756.
    Ephrem (S.), I.
    Epictetus, I, 120, 132, 222, 419, 654, 726.
    Epicurus, I, 120, 316, 398, 403, 434, 736, 778, 945, 949. II, 64, 86, 123, 126.
    Epiphanius (S.), I, 119, 131, 157, 165, 169, 171, 176, 178; 247, 273, 282, 320, 327, 334, 336, 356, 359, 363, 381, 405, 418, 421, 459, 477, 480, 484, 517, 524, 542, 555, 638, 741, 748, 784, 800, 896, 899, 917, 923, 928, 939, 968, 975, 990, 994, 1001. II, 98, 99, 113, 541, 611, 613.
    Epiphanius scholasticus, II, 333, 348.
    Erasmus (Desiderius), I, 272, 299, 360, 379, 416, 432, 434, 524, 688, 903, 989. II, 9, 10, 11, 27, 43, 52, 392.
    Eratosthenes, I, 142, 355, 425. II, 505.
    Erizzus, II, 410, 473, 565.
    Esaias propheta, I, 127, 427, 452, 477, 479, 480, 481, 483, 484, 485, 492, 498, 500, 506, 507, 516, 539, 611, 612, 667, 680, 686, 784, 809, 810, 814, 911, 954, 970, 987, 1014.
    Esdras, I, 470, 476, 507, 785. II, 640.
    Essarts (Dominus des), I, 822.
    Estherae Liber, I.
    Estius, I, 295, 331.
    Evagrius, I, 622, 914. II, 685.
    Eucherius, II, 354, 750.
    Eugippius, I, 809.
    [Col. 1140] Euhemerus, I, 174, 184, 208, 249. II, 111.
    Eumenius, II, 308, 340, 341, 351, 353, 354, 361, 464, 465, 485, 488, 511, 523, 524, 533, 552, 563, 662, 746.
    Eunapius, I, 558, 885.
    Evodius Upsalensis, II, 364.
    Eupolemus, I, 459.
    Euripides, I, 142, 159, 161, 177, 208, 310, 358, 381, 411, 423, 534, 598, 618, 668, 726, 901, 944, 950. II, 398, 468, 485.
    Eusebius, I, 116, 130, 133, 139, 143, 156, 170, 171, 174, 188, 192, 216, 217, 230, 233, 235, 243, 250, 258, 271, 283, 284, 324, 331, 373, 416, 418, 421, 451, 459, 460, 468, 473, 474, 477, 480, 485, 486, 489, 491, 511, 534, 541, 555, 586, 621, 638, 668, 736, 760, 784, 786, 808, 810, 818, 887, 889, 892, 898, 899, 904, 906, 908, 911, 912, 914, 918, 927, 937, 938, 955, 956, 959, 960, 965, 967, 975, 976, 990, 992, 994, 999, 1007, 1013, 1015. II, 98, 99, 198, 199, 200, 201, 203, 211, 213, 214, 215, 216, 217, 220, 229, 234, 241, 243, 245, 248, 249, 252, 262, 266, 267, 268, 269, 270, 272, 299, 303, 305, 306, 307, 309, 310, 313, 315, 316, 317, 318, 319, 321, 322, 323, 324, 325, 331, 332, 335, 336, 338, 339, 340, 343, 348, 353, 355, 356, 358, 359, 362, 366, 369, 372, 373, 374, 375, 377, 379, 380, 396, 419, 420, 421, 422, 426, 428, 430, 431, 434, 440, 447, 453, 456, 457, 461, 466, 475, 477, 480, 481, 482, 487, 526, 530, 532, 533, 536, 539, 540, 544, 548, 550, 552, 553, 554, 559, 562, 564, 577, 578, 579, 582, 583, 584, 586, 605, 619, 621, 623, 628, 630, 633, 639, 642, 643, 644, 646, 647, 651, 652, 675, 676, 682, 683, 687, 688, 689, 694, 696, 700, 701, 702, 703, 714, 717, 722, 723, 746, 766, 769, 775, 776, 777, 781, 782, 783, 784, 785, 790, 791, 794, 795, 810, 817, 825, 828, 829, 830, 831, 835.
    Eusebius Caesariensis, I, 474, 968.
    Eusebius Emissenus, I, 600, 943, 974.
    Eustachius, II, 47, 50.
    Eustathius, I, 203, 242, 944. II, 432, 479, 498, 519, 551.
    Euthymius, I, 427, 953, 966, 986, 1012.
    Eutropius, I, 276, 459, 663, 691, 900, 956. II, 203, 204, 207, 212, 217, 223, 235, 237, 260, 307, 308, 310, 312, 313, 322, 324, 333, 335, 336, 338, 344, 347, 352, 354, 360, 361, 367, 375, 396, 397, 399, 465, 477, 483, 486, 487, 488, 489, 491, 504, 507, 513, 524, 526, 528, 530, 534, 641, 647, 657, 660, 662, 663, 667, 683, 702, 711, 752, 755, 761, 763, 811, 819.
    Eutychius, I, 518. II, 272, 359, 364, 375, 377.
    Eutymius, Zygabenus, II, 495
    Extravagantes, I, 1013. II, 308.
    Ezechiel propheta, I, 164, 341, 477, 583, 667, 684, 699, 813, 1015. II, 801.

F
    Faber (Petrus), I, 333, 526, 529, 724, 942, 952. II, 499.
    Fabius Victorinus, I. 526.
    Fabricius, I, 325, 518. II, 71, 385.
    Fasti Alexandrini, II, 746.
    Fasti Idaciani, II, 234, 299, 309, 324, 326, 331, 332, 334, 335, 340, 342, 349, 355, 357, 359, 361, 366, 368, 438, 470, 510, 662, 720, 721, 722, 764, 786.
    Faure (Antonius), II, 314.
    Fenestella, I, 146, 613, 921. II, 142.
    Fenellonius, II, 13.
    Fernel, I, 939.
    Ferrariensis, I, 923.
    Ferrarius, II, 483, 505.
    Ferretius, II, 401.
    Festus (Pompeius), I, 166, 170, 174, 184, 216, 222, 241, 243, 388, 727, 904, 906, 929, 940, 999. II, 49, 50, 400, 404, 489, 499, 500, 521, 531, 538, 546, 547, 672, 673, 682, 707, 769, 790.
    Festus Rufus, Vid. Rufus.
    Ficinus (Marsilius), I, 890, 973.
    Firmicus (Julius), I, 206, 235, 279, 281. II, 464, 515, 533, 600.
    Flaccus Siculus, II. 405.
    Flaminius de Nobilibus, I, 957.
    Florus, I, 201, 228, 276, 284, 292, 358, 663, 788, 921. II, 271, 402, 416, 522, 536, 567, 638, 654, 661, 765, 806.
    Fornerius (Guillelmus), I, 999.
    Fornerius (Rad.), II, 475, 513, 516.
    Fourmont (Dominus), I, 139, 177.
    Fragmentum S. Ambrosii, II, 583.
    Fragmentum de Constantio Chloro, II, 234, 237, 245, 272, 308, 330, 331, 336, 339, 343, 345, 346, 348, 350, 356, 357, 358, 360, 361, 368, 371, 372, 377, 464, 465, 731, 741.
    Franciscus Floridus, I, 991.
    Francius (Petrus), I, 115, et utrobique passim infra.
    Francolinus (Marcellus), I, 474, 475, 967. II, 302, 382.
    Freculphus, II, 388.
    [Col. 1141] Freherus, II, 468.
    Freinshemius, I, 250. II, 411, 505.
    Frontinus (Julius), I, 906.
    Fulgentius, I, 159, 162, 168, 169, 173, 186, 209, 312, 387, 635, 900, 994. II, 492, 673.
    Fullerus, II, 404.
    Fulvius Ursinus, I, 195. II, 398.

G
    Gabriel, I, 973.
    Gaesius, II, 415.
    Gale (Thomas), II, 598, et passim infra.
    Galenus, I, 134, 213, 302, 316, 353, 354, 359, 380, 394, 401, 424, 425, 436, 441, 776, 911, 917, 929, 999. II, 16, 26, 41, 42, 47, 49, 55, 56, 61, 63, 119.
    Galleus (Servatius), I, 115, et utrobique passim infra.
    Gallonis Constitutiones, I, 433.
    Gallonius, II, 219, 409, 503, 505, 522.
    Gassendus, I, 363. II, 559.
    Gatakerus, I, 405, 413, 726, 741. II, 35, 38, 68.
    Gaudefridus, II, 46, 50.
    Gaza (Theodorus), II, 118.
    Galasius Papa I, I, 433, 708, 972, 998. II, 337.
    Gellius (Aulus), I, 115, 143, 175, 176, 246, 261, 322, 360, 365, 377, 394, 403, 409, 417, 429, 430, 457, 548, 595, 647, 663, 674, 705, 713, 782, 891, 904, 915, 929, 931, 944, 950, 954, 988, 993. II, 45, 62, 88, 132, 285, 391, 393, 499, 505, 519, 521, 547, 739.
    Genebrardus, I, 152, 214, 957.
    Gennadius, I, 922, 931.
    Gentilis (Scipio), I, 903.
    Georgius, al. Gregorius, vel Theodorus Metochita, II, 621.
    Georgius Trapezuntius, I, 889.
    Germanicus Caesar, I, 165, 169, 183, 236, 240, 565, 566. II, 572.
    Germanici Scholiastes, II, 505.
    Germanus Constantinopolitanus, I, 781, 1006.
    Gesta pontificalia, II, 321.
    Gesta Purgationis Caeciliani et Felicis, II, 317.
    Girona (Antonius), II, 277.
    Glareanus, I, 468, 891, 910, 965, 1007. II, 393.
    Glossae veteres, I, 169, 216, 552, 622, 936. II, 347, 393, 400, 401, 402, 414, 416, 418, 422, 430, 431, 449, 501, 654, 671, 695, 708, 724, 802.
    Glossaria Labbaei. Vide Labbaeus.
    Goltzius, II, 250, 272, 396, 560, 581, 786.
    Gonzalez, II, 504.
    Gothofredus (Jacobus, al. Dionysius), I, 1 16. II, 129, 222, 232, 299, 330, 337, 338, 347, 371, 382, 490, 500, 522, 537, 541, 545, 549, 558, 737, 818.
    Graevius, II, 220, 228, 246, 247, 253, 268, 269, 271, 276, 471, et passim iufra.
    Granatensis, II, 13.
    Gratianus, I, 674, 707, 998.
    Gregorius de Arimin. I, 916, 944.
    Gregorius Magnus, I, 295, 635, 674, 684, 707, 726, 914, 915, 923, 926, 927, 937, 939, 993, 995, 1009, 1012. II, 395.
    Gregorius Nazianzenus, I, 156, 157, 247, 406, 426, 427, 635, 906, 923, 928, 939, 953, 954, 965, 974, 993. II, 13, 210, 391, 397, 403, 406, 420, 425, 428, 477.
    Gregorius Nyssenus, I, 259, 306, 912, 916, 927. II, 9, 14, 16.
    Gregorius papa, XI, II, 364.
    Gregorius Turonensis, II, 458.
    Gronovius, I, 126, 143, 210, 211, 312, 673. II, 228, 246, 279, 391, 399, 400, 401, 408, 410, 412, 414, 415, 421, 425, 429, 542, 574, 589, 591, 604, 676, 686, 687, 708, 759, 819.
    Grotius, I, 313, 323, 510, 547, II, 392, 398, 537.
    Gruterus, I, 195, 221, 222, 226, 237, 675, 718, 903. II, 224, 264, 315, 333, 335, 347, 400, 403, 404, 405, 411, 413, 454, 455, 457, 473, 475, 478, 479, 484, 493, 501, 535, 537, 564, 572, 576, 800.
    Guillelmus Parisiensis, I, 924.
    Gutherius (Jacobus), II, 497, 498, 508, 538, 564.
    Gyraldus (Gregorius), I, 142, 177, 194, 195, 249, 325, 890, 898, 901, 905, 907, 934.

H
    Hadrianus. Vide Adrianus.
    Haloander, II, 393.
    Harduinus (Joannes), II, 437, 460, 537, 572, 577, 578, 750.
    Harvaeus, (Guillelmus), II, 56.
    Haymo. Vide Aymo.
    Hecquetius, II, 46, 48, 50, 55, 72
    [Col. 1142] Hegesippus, II, 393, 401, 407, 411, 421, 432, 433, 472, 575, 607.
    Heinsius (Nicolaus), II, 203, 218, 257, 276, 278, 279, 282, 283, 284, 389, 392, 405, 415, 424, 430, 573, 602, 659, 703, 731, 732, 738, 740, 744, 757, 758, 766, 775, 777, 778, 779 et passim infra.
    Heliodorus, I, 584.
    Helladius, II, 420.
    Henschenius, II, 318, 321, 438.
    Heraclides Ponticus, I, 144, 186, 689.
    Heraldus (Desiderius), I, 167, 235, 249, 256, 272, 478, 477, 537. II, 317, 422.
    Hermannus (Conradus), I, 910, 956, 967.
    Hermes, I, 140, 306, 314, 331, 335, 461, 463, 466, 746, 766, 777. II, 112.
    Hermias, I, 133.
    Hermippus, I, 451.
    Hermolaus Barbarus, I, 892, 899. II, 464.
    Herodianus, I, 165, 193, 206, 290. II, 202, 395, 402, 404, 457, 497, 512, 517, 521, 545, 747, 810.
    Herodotus, I, 171, 199, 235, 250, 270, 278, 282, 405, 484, 620, 622, 743, 773, 785, 895, 908, 970. II, 316, 403, 420, 494, 551.
    Herwartus (Joan. Fredericus), II, 328, 340, 342.
    Hesiodus, I, 131, 132, 164, 167, 179, 187, 236, 243, 297, 331, 333, 454, 564, 641, 723. II, 718
    Hesychius, II, 408, 490, 494, 495, 498, 519, 531, 602.
    Heumannus, II, utrobique passim.
    Hierocles, I, 122.
    Hieronymus (S.), I, 116, 118, 127, 132, 136, 137, 157, 201, 206, 208, 216, 224, 271, 294, 295, 302, 326, 327, 330, 333, 341, 399, 403, 409, 415, 422, 427, 451, 459, 465, 472, 473, 474, 477, 479, 483, 487, 508, 510, 511, 513, 517, 530, 536, 541, 551, 552, 553, 558, 572, 621, 635, 638, 641, 644, 666, 707, 713, 719, 724, 726, 748, 781, 783, 784, 790, 797, 808, 885, 890, 905, 910, 922, 923, 926, 934, 937, 954, 959, 963, 967, 970, 971, 974, 975, 976, 987, 988, 990, 994, 1001, 1006, 1008, 1009, 1012, 1013, 1014. II, 9, 64, 79, 89, 272, 299, 301, 370, 375, 377, 378, 388, 389, 395, 398, 408, 414, 420, 427, 477, 479, 487, 507, 513, 549, 574, 687, 697, 723, 763, 771.
    Hilarius (S.), I, 451, 469, 477, 520, 781, 923, 960, 961, 963, 966, 975, 1006, 1008. II, 407.
    Hincmarus, II, 401.
    Hippocrates, I, 158. II, 42, 48, 51, 53, 54, 55, 56.
    Hirtius, II, 446, 758.
    Historia miscella, II, 341.
    Historia tripartita. II, 341, 501.
    Hofmannus (Gasparus), II, 432, 544, 552.
    Holstenius (Lucas), I, 553. II, 447, 497, 517, 522.
    Homerus, I, 125, 151, 161, 162, 163, 165, 167, 173, 195, 207, 208, 211, 213, 240, 243, 271, 431, 456, 465, 470, 534, 557, 562, 761, 800, 801, 895, 896, 930, 954, 961, 970, 988. II, 72, 394, 398, 519, 602.
    Homeri Apotheosis, II, 493, 499, 501.
    Homeri Scholiastes, I, 162, 894.
    Honorius Augustodunensis, I, 748. II, 389.
    Horatius, I, 130, 163, 165, 166, 169, 171, 194, 209, 236, 243, 272, 312, 334, 367, 420, 421, 465, 529, 549, 553, 594, 606, 649, 652, 686, 726, 738, 747, 798, 804, 938, 950. II, 44, 48, 94, 253, 280, 395, 413, 416, 489, 508, 509, 547, 588, 596, 602, 668, 720, 735, 739, 773, 796, 812, 814, 824.
    Hornius, I, 361.
    Hoseas Propheta, I, 137.
    Hospinianus, I, 261. II, 685,
    Hotomannus, II, 520.
    Huetius, I, 174, 302, 376. II, 505.
    Hugo Carensis, I, 998.
    Hugo Ferrariensis, I. 923.
    Hugo Floriacensis, II, 202, 478, 479, 483, 488, 524, 616.
    Hugo a S. Victore, I, 327, 926, 928, 935, 939.
    Hugolinus Martellus, I, 968.
    Humfridus (Laurentius), II, 638.
    Hyginus, I, 157, 159, 160, 161, 162, 169, 178, 207, 208, 216, 236, 238, 386, 709, 904, II, 405, 505.
    Hippolytus Martyr, I, 1008, 1009.

I
    Jacobus apostolus, I, 432, 679, 723. II, 801, 893.
    Jamblichus, I, 134, 375, 952.
    Jansenius, I, 504.
    Janus Guillelmius, I, 227, 367, 704, 892, 902, 920, 943, 945, 946, 990, 998. II, 35, 83, 139.
    Janus Parrhasius, Vide Parrhasius.
    Jeremias propheta, I, 466, 472, 475, 477, 483, 484, 500, 508, 511, 515, 684, 686, 959, 1014. II, 531, 533, 630, 631, 637.
    [Col. 1143] Ignatius martyr, II, 510, 635, 939, 971, 993, II, 210.
    Indiculus Depositionis martyrum, II, 438.
    Inscriptiones Veteres, I, 261, 333, 335, 347, 368, 403, 404, 405, 408, 432, 442, 454, 455, 476, 478, 479, 489, 490, 491, 492, 493, 501, 507, 516, 519, 521, 529, 530, 531, 536, 537, 538, 546, 548, 549, 563, 564, 565, 566, 572, 575, 576, 577, 580, 581, 582, 627, 816.
    Joannes Abbas Riclarensis, II, 324.
    Joannes (Andreas), I, 917.
    Joannes Antiochenus, II, 406.
    Joannes apostolus, I, 150, 295, 321, 336, 357, 411, 491, 492, 493, 499, 502, 503, 509, 512, 514, 527, 529, 535, 539, 572, 627, 630, 645, 686, 699, 731, 757, 760, 769, 789, 790, 792, 794, 797, 798, 799, 801, 804, 808, 809, 813, 814, 911, 922, 925, 936, 960, 962, 963, 1008, 1009, 1010, 1014, 1015. II, 82, 212, 468, 587, 597, 599, 603, 614, 615, 621, 629, 636, 637, 650, 669, 679, 729, 770, 825.
    Joannes Cauci, I, 339, 557, 567, 661, 669, 677. II, 47, 50, 138.
    Joannes Damascenus, Vide DAMASCENUS.
    Joannes Gerardi, I, 520, 627.
    Joannes grammaticus, I, 927.
    Joannes Lucidus, I, 956, 967, 968.
    Joannes de Monte Regio, I, 968.
    Joannes de Muris, I, 968.
    Joannes presbyter Nicomediensis, II, 373.
    Joannes Sarisberiensis I, 387.
    Joannes Thessalonicensis, II, 938.
    Jobertus (Pater), I, 188.
    Jobus, I, 137, 427, 679, 916, 926, 954. II, 531.
    Joel propheta, I, 509, 792, II, 72.
    Jonas Aurelianensis, I, 698.
    Jonas propheta, II, 801.
    Jonsius, II, 408
    Jornandes, II, 396, 441, 445, 485, 490, 507, 553, 639, 641, 642..
    Josephus (Flavius), I, 119, 174, 247, 326, 327, 335, 405, 408, 451, 460, 471, 472, 473, 477, 911, 918, 932, 934, 936, 939, 957, 958, 959, 960, 967, 971, 976, 1006. II, 420, 429, 438, 444, 457, 460, 570, 571, 635, 822.
    Iraeneus (S.), I. 294, 443, 463, 479, 515, 517, 524, 542, 635, 754, 781, 790, 801, 802, 914, 993, 999, 1006, 1008, 1012. II, 98.
    Isaeus, I, 114. II, utrobique passim infra.
    Isidorus Hispalensis, I, 313, 354, 365, 388, 552, 648, 890, 902, 906, 928, 929, 936, 943, 959, 967, 970, 974, 987, 988, 994, 1009, 1010. II, 26, 33, 43, 50, 55, 428, 432, 433, 449, 503, 796, 819, 823,
    Isidorus Pelusiota, I, 121, 349, 714.
    Isocrates, I, 195, 215, 414, 951.
    Itinerarium Antonini, II, 327, 372, 376, 449, 450, 456, 564.
    Itinerarium Burdigalense, II, 374.
    Julianus Imp., al. Parabates, I, 199. II, 307, 311, 322, 340, 344, 398, 507, 512, 525, 578, 659.
    Julius Africanus, I, 188, 328, 960, 967. II, 393, 622.
    Julius Caesar, I, 115, 124, 224, 230, 405, 645, 695, 907, 995. II. 41, 402, 508, 647, 686, 709, 761, 771, 774.
    Julius Capitolinus, I, 163, 193, 529, 906. II, 202, 256, 308, 393, 394, 405, 413-415, 419, 426, 428, 458, 459, 460, 469, 473, 545, 653, 677, 803, 811.
    Julius obsequens, II, 501, 509, 519.
    Julius Paulus, II, 766.
    Julius Pollux, I, 225, 906. II, 42, 47, 58, 59, 475.
    Junilius, I, 426, 943, 953.
    Junius, I, 500, 921.
    Junius (Francisc. F.), II, 45.
    Junius (Hadrianus), I, 236, 787.
    Junius Philargyrus, II, 576.
    Ivo Carnotensis, II, 499, 767,
    Juretus (Franciscus), I, 216, 322, 707. II, 336.
    Justinianus Imp., I, 476, 680, 902. II, 369, 415.
    Justinus historicus, I, 148, 153, 157, 177, 216, 225, 231, 232, 313, 414, 467, 894, 904, 906, 939, 1007. II, 205, 213, 477, 485, 515, 522, 531, 550, 563, 654, 655, 659, 677, 679, 687, 709, 735, 780, 784, 805, 806, 807, 812, 819, 820, 824, 825, 826
    Justinus martyr, I, 122, 129, 133, 134, 145, 259, 285, 333, 334, 335, 427, 443, 460, 477, 484, 488, 507, 599, 618, 638, 781, 783, 789, 801, 802, 891, 919, 938, 943, 953, 955, 960, 961, 974, 1006, 1007, 1012. II, 643.
    Justus Galilaeus, I,
    Justus Lipsius, Vide LIPSIUS.
    Juvenalis, I 136, 159, 177, 203, 216, 220, 245, 270, 382, 388, 415, 444, 455, 493, 529, 559, 622, 637, 786, 787, 946. II, 46, 48, 198, 508, 521, 567, 585, 719.
    Juvenalis Scholiastes, I, 216, 237. II, 412, 483, 510, 567.
    Juvencus, I, 132.

K
[Col. 1144]
    Kalendarium Romanum vetus, II, 316, 340, 342, 343, 350, 367, 368, 452, 749, 777.
    Kempius (Martinus), I, 137.
    Keplerus, II, 611.
    Kirchmannus (Joannes), I, 187, 192, 193, 270, 560. II, 545.

L
    Labbaeus (Philippus), II, 331, 343, 724, 733, 734, 799.
    Laertius, I, 119, 131, 134, 264, 274, 302, 309, 320, 332, 352, 353, 355, 361, 363, 364, 368, 371, 380, 387, 394, 403, 406, 407, 409, 413, 422, 423, 430, 431, 434, 450, 469, 638, 742, 760, 764, 776, 889, 942, 944, 945, 947, 948, 949, 950, 952. II, 98, 99, 100, 102, 137, 142.
    Lambecius (Petrus), II, 342, 368, 452.
    Lambinus, I, 143, 199, 387, 402, 579, 819, 903, 948, 949, 1016. II, 129 et ibid.
    Lampridius (Aelius), I, 206, 234, 259, 912. II, 195, 205, 218, 324, 326, 394, 495, 513, 744, 782.
    Langius (Guillelmus), II, 460, 473.
    Langloeus, II, 516.
    Latinus Latinius, I, 661, 750, 898, 906. II, 314, 381
    Laurembergius, II, 478.
    Lazius, II, 478.
    Leo Africanus, II, 556, 557, 558.
    Leo Imp., II, 479.
    Leo Magnus, papa, I, 319, 520, 635, 938, 972, 994. II, 370, 617, 650, 750.
    Leonardus Augustinus, II, 516.
    Lestocq (Nicolaus de), I, 117.
    Levinus Lemnius, I, 939. II, 55.
    Libanius. II, 504.
    Libellus Precum Theodosio et Arcadio oblatus, II, 488, 491, 516, 519, 566, 701, 784.
    Lindenbrogius, I, 333. II, 55, 56.
    Lipomanus, I, 214, 928.
    Lipsius (Justus), I, 115, 136, 173, 552, 675, 987, 989, 1009. II, 392, 399, 409, 415, 466, 475, 479, 500, 522, 538, 545, 629, 729, 739.
    Livineius (Joannes), II, 354, 466, 474, 485, 487, 771, 792.
    Livius (Titus), I, 145, 182, 195, 200, 201, 217-220, 221, 222, 228, 230, 236, 241, 243, 247, 271, 275, 286, 288, 290, 291, 312, 337, 340, 376, 382, 388, 417, 420, 528, 536, 558, 595, 613, 614, 663, 695, 711, 714, 770, 798, 904, 906, 909, 920, 921, 931, 940, 941, 946, 952, 988. II, 145, 195, 203, 211, 216, 218, 251, 308, 394, 400, 406, 407, 409, 410, 411, 415, 416, 419, 429, 458, 374, 477, 478, 499, 505, 509, 539, 556, 561, 564, 567, 631, 647, 649, 677, 679, 684, 709, 712, 722, 727, 753, 756, 780, 792, 815, 826.
    Loensem (Jacobus), II, 500.
    Longinus (Dionysius), II, 407.
    Longuerue (Abbas Ludovicus du Four de), II, 272, 462.
    Lorinus, II, 380.
    Loydius (Guillelmus), II, 452, 552,
    Lucanus, I, 122, 130, 161, 166, 229, 230, 234, 235, 249, 282, 328, 389, 510, 559, 778, 779, 906, 907, 910. II, 398, 485, 802, 806.
    Lucas apostolus, I, 359, 474, 477, 485, 491, 492, 493, 494, 499, 502, 504, 509, 510, 526, 527, 531, 577, 599, 627, 628, 645, 666, 683, 684, 699, 722, 731, 761, 769, 782, 784, 785, 790, 792, 799, 802, 893, 939, 957, 970, 974, 997, 998, 1006, 1013. II, 64, 194, 392, 393, 404, 436, 437, 438, 473, 588, 600, 602, 603, 613, 614, 615, 616, 617, 618, 620, 621, 628, 629, 669, 678, 685, 698, 702, 739, 757, 802.
    Lucianus, I, 157, 159, 161, 162, 165, 166, 168, 171, 206, 208, 241, 243, 370, 283, 313, 316, 335, 354, 394, 406, 407, 409, 424, 431, 457, 620, 761, 786, 787, 801, 896, 897, 908, 911, 955. II, 403, 474, 485, 493, 494, 550, 597.
    Lucilius, I, 153, 246, 454, 579, 649, 698, 909.
    Lucretius, I, 201, 233, 242, 256, 309, 315, 317, 353, 361, 386, 387, 397, 400, 401, 402, 403, 404, 407, 425, 435, 450, 491, 537, 547, 550, 579, 601, 639, 743, 761, 771, 772, 773, 774, 776, 801, 819, 902, 907, 908, 917, 930, 942, 944, 949, 955, 988, 999, 1001, 1004, 1005, 1006. II, 16, 17, 19, 26, 28, 38, 39, 70, 73, 85, 93, 96, 102, 103, 601, 713.
    Luitprandus. II, 504.
    Lycophron, I, 184, 474, 495.
    Lydiat (Thomas), II, 473,
    Lyra (Nicolaus de), I, 425, 933, 953.
    Lyranus, I, 324, 932, 958, 959.

M
    Mabillon (Joannes), II, 216, 476, 510, 534, 541. [Col. 1145]
    Macchabaeorum Libri, II, 390, 391, 414, 420, 596, 601, 635, 686, 769, 780.
    Macer, I, 359.
    Macrobius I, 130, 131, 134, 161, 166, 177, 184, 186, 188, 217, 231, 232, 245, 246, 247, 250, 281, 308, 325, 331, 337, 353, 354, 415, 425, 430, 455, 535, 595, 621, 638, 668, 741, 742, 761, 762, 781, 782, 804, 899, 900, 904, 905, 906, 907, 909, 921, 928, 934, 937, 942, 943, 953, 954, 992, 1003, 1006. II, 50, 72, 98, 199, 391, 477, 498, 502, 545, 671, 673.
    Magister Sententiarum, I, 917, 923, 926, 931, 932, 935, 936, 937, 957, 967, 969, 988.
    Magius, I, 718, 997, 999. II, 478, 479, 505.
    Major, I, 939.
    Malachias propheta, I, 456, 476, 514, 1008.
    Malvenda (Thomas). I, 793, 797, 808, 812.
    Mamertinus, II, 308, 310, 312, 401, 422, 484, 485, 486, 487, 489, 502, 543, 580, 656, 734, 744, 807.
    Mamertinus episcop. Viennensis, I, 771.
    Mamora (Andreas), II, 561.
    Manilius, I, 129, 177, 193, 282, 953. II, 402, 471, 485.
    Manutius (Paulus) II, 406, 429, 435, 769.
    Marbodaeus, II
    Marca (Petrus de), II, 507, 515.
    Marcellinus, Vide AMMIANUS.
    Marcellus Empyricus, I, 504.
    Marcus evangelista, I, 485, 491, 492, 493, 494, 499, 502, 503, 504, 509, 510, 512, 513, 516, 526, 531, 720, 785, 790, 792, 911. II, 393, 436, 588, 613, 614, 615, 617, 618, 825.
    Marianus Victorius, II, 378.
    Marius Mercator, II, 383.
    Marmora Arundeliana, al. Oxoniensia, II, 404, 406, 575.
    Martyrologium Germanicum, II, 475, 594.
    Martyrologium Romanum, II, 323.
    Marsilius (Theodorus), I, 397, 939, 1013.
    Martialis, I, 179, 203, 270, 365, 787, 902. II, 36, 48, 282, 283, 485, 608, 626, 708, 792.
    Martianus Capella, I. 144, 183, 214, 333, 354, 355, 889, 890, 891, 899, 937, 947, 953, 954, 970.
    Martianus juriscons., I, 999. II, 550.
    Martinus (David), II, 729.
    Massonus, Vide PAPIRIUS.
    Massurus Sabinus, I, 903, 988. II, 500.
    Mathoud (Hugo), II, 586.
    Matthaeus evangelista, I, 321, 324, 336, 411, 443, 454, 485, 491, 492, 493, 494, 499, 502, 504, 509, 512, 513, 516, 526, 531, 611, 618, 666, 667, 674, 677, 679, 683, 699, 704, 720, 760, 769, 782, 785, 790, 792, 793, 797, 933, 935, 937, 940, 994, 1006, 1014. II, 64, 123, 195, 436, 455, 588, 602, 603, 613, 614, 615, 616, 617, 618, 696, 702, 725, 744, 826.
    Maucroix, II, 206, 266, 601, et passim infra.
    Mauritius Imp., II, 479.
    Maurolicus (Franciscus), I, 968.
    Maximus Tyrius, I, 332. II, 404, 494, 497.
    Mazzonius, I, 944.
    Mediobarbus, II, 447, 458, 461, 462, 483, 580, 582.
    Meibomius, II, 498.
    Mela (Pomponius), I, 148, 178, 229, 275, 329, 359, 621, 899, 935. II, 464, 484, 556.
    Melchior Cano, I, 957.
    Melito Asianus, I, 459.
    Menagius (Aegidius), I, 430.
    Menander, I, 333.
    Mendoza, II, 504.
    Menochius, I, 500, 530.
    Menologium Craecorum, I, 914. II, 203, 292, 298, 339, 365, 401, 402.
    Mercerus (Joannes), II, 340.
    Merula, I, 133.
    Metaphrastes (Simeo), I, 914. II, 618, 756.
    Methodius, I, 763, 937, 938, 1001. II, 588.
    Meursius, I, 120, 209, 227, 237, 246, 250, 313, 558, 909, 910, 952. II, 474, 523, 531, 533, 724.
    Micheas propheta. I, 499.
    Minutius Felix, I, 119, 121, 129, 133, 135, 140, 174, 192. 220, 222, 228, 230, 232, 234, 238, 334, 335, 416, 442, 448, 491, 548, 592, 600, 666, 707, 709, 710, 711, 715, 725, 729, 890, 895, 899, 900, 904, 906, 907, 911, 921, 938, 939, 1011. II, 80, 98, 111, 142, 398, 402, 409, 424, 500, 545, 583, 602, 671, 733.
    Modestinus, I, 388, 719. II, 550.
    Molanus (Joannes), I, 915.
    Montoza (Gaspardus de), II, 677.
    Morellius, II, 466, 532.
    Moreri (Ludovicus), II, 390, 544, 552.
    Morinus (Joannes), II, 338, 352, 361, 371.
    [Col. 1146] Mornaeus (Du Plessis), II, 392.
    Moses, I, 127, 180, 184, 213, 214, 247, 250, 260, 270, 305, 311, 319, 322, 324, 326, 327, 328, 330, 470, 471, 472, 473, 483, 484, 486, 499, 501, 504, 508, 509, 510, 514, 529, 530, 583, 630, 662, 679, 680, 699, 723, 729, 759, 760, 772, 782, 784, 785, 911, 913, 916, 919, 933, 973, 987, 994, 995, 1007. II, 68, 262, 380, 397, 400, 404, 423, 431, 434, 494, 529, 531, 630, 716, 800.
    Moyne (Stephanus le), II, 499.
    Munckerus (Philippus), I, 236. II, 393.
    Muretus, I, 199, 299, 901. II, 508.
    Musaeus, I, 240.
    Musculus, II, 333, 353, 374.
    Musonius, I, 158, 650.
    Musurus, I, 506, 1005, 1009.

N
    Naevius, I, 142, 181.
    Nannius (Petrus), I, 647.
    Natalis Comes, I, 177, 477.
    Nazarius, I, 146. II, 330, 367, 368, 370, 376, 485, 558, 811, 817, 827.
    Nehemias propheta, I, 475, 969.
    Nemesius, II, 66, 68.
    Nepos (Cornelius), I, 188, 392. II, 669.
    Nicander, I, 240, 748, 776.
    Nicanor, I, 142, 236.
    Nicephorus, I, 914, 1013. II, 268, 349, 420, 428, 430, 461.
    Nicetas Choniates, I, 968. II, 534.
    Nigidius Figul., I, 988.
    Noldius (Christianus), II, 460.
    Nonius Marcellus, I, 232, 284, 305, 401, 702, 705, 721, 909, 929. II, 218, 224, 362, 409, 421, 455.
    Nonnus, I, 149, 225, 313.
    Norisius (Henricus), II, 310, 356, 368, 374, 375, 376, 435, 436, 468, 506, 528, 572, 580, 720, 780, 786.
    Notitia Africae, II, 323.
    Notitia Imperii, II, 327, 400, 462, 491, 513, 519, 529, 555, 566.
    Nourry (P. Nicolaus le), I, 147, 407, 710, 725. II, 192, 193.
    Numenius, I, 955.
    Nummi, et Numismata, II, 341, 343, 369, 396, 404, 410, 434, 438, 446, 447, 458, 459, 461, 466, 471, 472, 473, 477, 485, 489, 497, 502, 505, 506, 511, 512, 523, 524, 525, 527, 528, 529, 532, 533, 539, 545, 549, 559, 560, 561, 572, 580, 581, 582, 586, 769, 786.

O
    Obrechtus, II, 496, 545.
    Obsequens, Vide JULIUS.
    Occo (Adolphus), II, 341, 342, 368, 409, 411, 447, 461.
    Ocham, I, 1012, 1013.
    Oenomaus Cyricus, I, 148.
    Oiselius (Jocobus), I, 223. II, 370, 398, 528.
    Onuphrius Panvinius, I, 193, 890, 892, 967, 968. II, 316, 333, 348, 360, 445, 473, 708.
    Opsopaeius, I, 325, 462, 493, 798. II, 144.
    Optatus Milevitanus, I, 187, 788, 1007. II, 315, 322, 362, 397, 418, 504.
    Oracula Sibyllina, I, 141, 142, 147, 148, 179, 191, 196, 312, 319, 324, 325, 337, 461, 462, 486, 492, 493, 494, 495, 498, 499, 506, 507, 511, 513, 516, 778, 788, 789, 792, 796, 797, 798, 799, 807, 808, 809, 811, 813, 892, 893, 899. II, 143, 144, 145, 198, 304.
    Origenes, I, 147, 208, 258, 328, 330, 409, 443, 452, 477, 508, 802, 917, 927, 935, 937, 943, 970, 1012. II, 86, 92, 210, 619.
    Orosius (Paulus), I, 116, 163, 276, 460, 471, 663, 895, 967. II, 245, 248, 340, 355, 358, 359, 360, 393, 483, 515, 558, 610, 622, 624, 628, 630, 633, 651, 687, 725, 746, 770.
    Orpheus, I, 130, 131, 150, 155, 161, 181, 189, 314, 466, 704, 781, 937.
    Ortelius, II, 534.
    Oseas propheta, I, 137, 513.
    Ovidius, I, 125, 129, 131, 132, 157, 159, 160, 161, 164, 165, 168, 169, 170, 171, 179, 181, 185, 188, 194, 204, 205, 207, 213, 214, 216, 218, 219, 220, 221, 222, 224, 225, 226, 228, 232, 235, 236, 237, 238, 239, 240, 241, 242, 243, 257, 269, 270, 277, 280, 288, 289, 290, 297, 305, 309, 312, 316, 329, 358, 365, 372, 388, 393, 399, 409, 565, 566, 667, 669, 689, 720, 727, 742, 743, 751, 770, 801, 810, 894, 895, 896, 897, 902, 904, 905, 906, 907, 908, 921, 944. II, 13, 30, 46, [Col. 1147] 48, 72, 137, 144, 230, 240, 277, 278, 279, 281, 327, 401, 402, 405, 407, 413, 416, 421, 424, 432, 493, 500, 501, 504, 515, 527, 530, 531, 548, 568, 708, 710, 743, 777, 780.

P
    Pacatus, II, 426, 473, 485, 519, 520.
    Pacianus, I, 544, 990, 1011, II 421, 423.
    Pacuvius, I, 314.
    Paeanius, II, 397, 399.
    Pagius, II, 250, 259, 267, 272, 310, 325, 357, 390, 397, 406, 410, 411, 417, 418, 419, 423, 427, 438, 439, 440, 442, 447, 452, 457, 462, 468, 479, 483, 528, 578, 579, 580, 581, 582, 609, et passim infra.
    Palingenius, I, 642.
    Palladius, I, 374, II. 95.
    Palmerius (Matthaeus), II, 672, 482.
    Pamelius, I, 333, 922, 969, 971, 975, 989. II, 395.
    Pancirollus, I, 598. II, 204, 412, 424 426.
    Pandectae Florentinae, I, 115, 931, 947, 995. II, 435.
    Panegyricas Constantino dictus, II, 330, 347, 367, 526, 543, 554, 562, 811.
    Panegyricus Maximiano et Constantino dictus II 324, 332, 342, 343, 344, 345, 346, 353, 456, 464, 465, 489, 510, 516, 524, 572.
    Papebrochius (Daniel), II, 620 621.
    Papias, I, 324. II, 333.
    Papinianus, I, 888, 920. II, 542.
    Papinius Statius, vide STATIUS.
    Paraeus, I, 124, 289, 306, 322, 324, 389, II, 411.
    Pardiaeus, (Pater), I, 374.
    Parmenides, II, 64.
    Parrhasius (Janus), I, 647.
    Passio SS. Caeciliae, Valeriani et Tiburtii, II, 520.
    ---S. Cypriani, II, 533.
    ---S. Felicis, II, 506.
    ---S. Luciani mart. II, 363.
    ---SS. Perpetuae et Felicitatis, II, 471, 504, 517, 518, 567, 687, 771.
    Passio S. Pionii, II, 443, 444, 445.
    ---S. Saturnini, II, 511.
    ---S. Susannae, vide ACTA.
    ---S. Victoris Massiliensis, II, 533.
    Patinus, II, 497, 565.
    Patricius (Andreas), vide ANDREAS.
    Patricius (Petrus), II, 482.
    Paulinus (S.) Nolanus, I, 589, 638, 646, 667, 728, 730, 802, 914, 994. II, 210, 232, 408.
    Paulus Apostolus, I, 121, 150, 177, 223, 267, 282, 296, 312, 314, 321, 323, 324, 336, 342, 344, 351, 356, 378, 379, 396, 433, 444, 449, 451, 463, 464, 477, 478, 479, 482, 487, 490, 504, 513, 514, 515, 521, 523, 524, 540, 548, 563, 572, 598, 599, 627, 630, 650, 661, 667, 686, 699, 715, 717, 720, 746, 757, 760, 761, 769, 782, 788, 794, 801, 808, 911, 916, 922, 929, 966, 1000, 1004, 1007, 1011, 1013, 1014. II, 58, 64, 80, 92, 119, 140, 265, 390, 397, 404, 468, 471, 502, 533, 584, 602, 616, 633, 635, 636, 637, 638, 644, 678, 699, 703, 705, 741, 753, 799, 800, 823.
    Paulus Burgensis, I, 968.
    Paulus Diaconus, II, 483, 488, 490, 507, 513, 514, 522, 524, 525, 526, 543, 552, 553, 554, 562, 564, 568, 581, 802.
    Paulus jurisc., I, 310, 708, 888. II, 302, 338, 382, 383, 384, 435, 542, 736.
    Paulus Middelburgensis, al. de Middelburgo, I 474, 967, 968. II., 302, 382.
    Pausanias, I, 139, 156, 157, 160, 161, 162, 194, 195, 208, 217, 225, 236, 237, 238, 394, 889, 892, 895, 904, 906, 946. II, 316, 445, 496, 497, 498, 511, 551, 573.
    Pearsonius (Joannes), I, 517. II. 196, 702
    Pererius (Benedictus), I, 251, 910, 932, 933, 960, 967, 974.
    Persius, I, 159, 262, 271, 272, 334, 553, 640, 919.
    Petavius (Dionysius), II, 309, 316, 325, 332, 344, 356, 375, 382, 470, 473, 611, 640, 650, 652.
    Petitus (Samuel), I, 719. II, 557.
    Petitus (Petrus), II, 392, 499.
    Petrarcha (Franciscus), I, 288, 890, 901, 927, 951, 955.
    Petronius, I, 783. II, 485, 503, 532.
    Petrus apostolus, I, 367, 443, 487, 540, 677, 686, 782. II, 83, 626.
    Petrus Blesensis, II, 617.
    Petrus Ciacconius, vide CIACCONIUS.
    Petrus Diaconus, I, 973.
    Petrus de Legationibus, II, 462.
    [Col. 1148] Petrus Messias, II. 55.
    Peutingerus, II, 327, 528.
    Pezeronius, I, 173, 460.
    Phaedrus, I, 136, 389, 636, 670. II, 253, 426, 516, 529, 672, 709.
    Phavorinus, II, 44.
    Philastrius, I, 266, 426, 919, 937, 953, 967.
    Philelphus (Franciscus), I, 354.
    Philo judaeus, I, 121, 149, 257, 272, 277, 306, 312, 326, 329, 456, 736, 742, 911, 913, 927, 931, 934, 935, 938, 943, 952, 995, 1006. II, 102, 110.
    Philocalus, II, 343.
    Philostorgius, I, 116, 928. II, 415, 523.
    Philostratus, I, 160, 215, 238, 283, 382, 409, 557, 558, 584, 620, 641, 950, 952, 990. II, 48, 403, 511, 534.
    Phlegon, I, 509, 511. II, 610.
    Photius, I, 451. II, 495, 496, 507, 523.
    Phrigio, II, 459.
    Phurnutus, I, 237.
    Piccartus, II, 400.
    Picus (Joan. Franciscus), I, 336, 375, 519, 940, 942.
    Pierius Valerianus, I, 901, 930, 988, 991.
    Pighius, I, 940.
    Pimander, I, 140, 153, 182, 314, 336, 373, 469, 535, 597, 729, 889, 1004.
    Pin (Ludovicus du), II, 557.
    Pincianus, I, 903
    Pindarus, I, 160, 161, 213, 240, 895. II, 485.
    Pithaeus (Petrus), II, 323, 326, 330, 489.
    Pius (Baptista), I, 897, 990.
    Plato, I, 120, 124, 125, 135, 140, 153, 165, 169, 171, 185, 204, 213, 214, 215, 233, 243, 255, 257, 264, 278, 283, 306, 308, 311, 312, 315, 321, 331, 332, 333, 349, 354, 355, 361, 387, 405, 407, 412, 416, 418, 428, 439, 442, 457, 549, 566, 597, 604, 619, 636, 640, 641, 650, 706, 709, 728, 735, 741, 760, 762, 768, 771, 780, 792, 805, 889, 896, 964, 911, 916, 917, 918, 928, 930, 931, 937, 938, 942, 943, 950, 951, 954, 993, 995, 997, 1000, 1001, 1006. II, 20, 34, 41, 48, 53, 60, 61, 62, 80, 81, 86, 98, 112, 113, 132, 457, 511.
    Plautus, I, 129, 136, 153, 178, 208, 214, 236, 265, 316, 388, 495, 505, 567, 577, 580, 583, 589, 602, 672, 695, 902, 909. II, 27, 211, 226, 229, 233, 242, 379, 391, 400, 402, 405, 416, 418, 421, 531, 563, 605, 607, 649, 655, 658, 669, 673, 695, 696, 741, 743, 744, 769, 792.
    Plinius, I, 122, 136, 145, 148, 155, 158, 167, 174, 178, 184, 188, 204, 207, 213, 217, 219, 221, 222, 226, 227, 230, 244, 246, 249, 250, 256, 272, 280, 299, 308, 315, 325, 329, 333, 354, 355, 357, 374, 400, 411, 412, 414, 421, 425, 434, 472, 478, 502, 527, 559, 561, 582, 584, 596, 621, 638, 647, 662, 668, 689, 696, 706, 712, 716, 720, 727, 728, 741, 742, 743, 748, 776, 777, 786, 792, 891, 894, 899, 903, 904, 905, 906, 910, 915, 918, 921, 928, 934, 935, 942, 944, 953, 954, 970, 974, 995, 999, 1000, 1001. II, 14, 16, 32, 35, 42, 44, 48, 50, 52, 54, 55, 56, 60, 61, 94, 95, 104, 118, 119, 252, 279, 280, 281, 317, 323, 327, 364, 369, 396, 413, 420, 424, 432, 433, 455, 460, 464, 465, 496, 497, 504, 518, 532, 539, 551, 552, 555, 563, 571, 653, 655, 658, 733, 738, 750, 774, 815.
    Plinius secundus, I, 270, 656, 663, 921, 948, 951, 992. II, 32, 41, 329, 387, 452, 453, 523, 562, 584, 711, 769, 771, 806, 819, 833.
    Plutarchus, I, 114, 119, 121, 123, 133, 134, 135, 148, 149, 161, 166, 174, 176, 188, 192, 195, 200, 204, 220, 221, 226, 228, 232, 233, 236, 241, 242, 243, 246, 249, 265, 266, 271, 276, 277, 280, 281, 282, 286, 289, 290, 291, 292, 301, 302, 309, 316, 320, 325, 329, 332, 335, 354, 382, 388, 399, 400, 401, 403, 408, 409, 412, 414, 425, 431, 440, 472, 596, 597, 621, 622, 638, 648, 650, 655, 663, 668, 671, 688, 702, 709, 711, 736, 742, 746, 751, 761, 766, 786, 787, 800, 889, 896, 897, 898, 899, 902, 904, 905, 906, 907, 908, 909, 910, 917, 919, 920, 921, 931, 934, 935, 941, 943, 946, 949, 988, 996, 997, 1004, 1006. II, 16, 53, 54, 55, 56, 64, 68, 93, 101, 102, 132, 365, 385, 392, 420, 478, 480, 485, 505, 511, 525, 539, 545, 685.
    Politia SS. Metrophanis et Alexandri, II, 339, 340, 415, 507, 523, 524; 527, 540, 544, 554, 558, 562.
    Politianus (Angelus), I, 181, 455, 598, 899, 955.
    Poliaenus, I, 163.
    Polybius, I, 271, 425, 559, 953. II, 415, 432, 484, 499, 550, 556, 698.
    Polydorus Virgilius, I, 213, 903.
    Polydorus Urbinas, I, 668.
    Pomponius Laetus, I 141, 613, 663, 711, 929. II, 463, 656
    Pomponius Mela, vide MELA.
    Pontacus (Arnaldus), I, 968. II, 324, 332, 336, 352.
    Pontanus (Joan. Jovianus), I, 231.
    Pontanus (Joan. Isaacus), I, 788.
    [Col. 1149] Pontius Diaconus, II, 315.
    Porphyrius, I, 140, 148, 224, 459, 906. II, 252, 495, 539, 541.
    Prateius, I, 902, 905, 947.
    Praxagoras, II, 339.
    Pricaeus, I, 177, 193, 674, 721, 819. II, 16, 33, 434.
    Primasius, I, 427, 953.
    Priscianus, II, 62, 224, 455, 495, 497, 769.
    Probus Grammaticus, I, 236. II, 415.
    Proclus, I, 122, 125.
    Procopius, I, 168, 426, 427, 927, 928, 937, 943, 953. II, 535, 555, 564.
    Propertius, I, 136, 216, 221, 271, 286, 312, 415, 711., 778, 804, 901, 908. II, 429, 432, 710.
    Prosper Aquitanus, I, 1008, 1009. II, 609, 675, 786.
    Protagoras, I, 119, 668.
    Prudentius, I, 121, 138, 162, 202, 216, 221, 222, 229, 233, 255, 333, 334, 534, 552, 623, 778, 787, 807, 939, 1012. II, 368, 402, 403, 407, 408, 418, 471, 473, 476, 485, 489, 497, 500, 505, 515, 521, 538, 359, 560, 562, 567, 568, 570, 573.
    Psellus, I, 937, 939.
    Ptolomaeus, al. Ptolemaeus, I, 355, 427, 638, 920, 943, 953. II, 450, 477, 535, 819.
    Publius Syrus, I, 204, 413, 519.
    Pyrrho (Guillelmus), II, 430.

Q
    Queroli Comaedia, II, 206, 308.
    Quintilianus, I, 140, 187, 196, 272, 317, 349, 385, 457, 490, 571, 596, 694, 702, 719, 885, 901, 906, 920, 930, 955, 991, 993. II, 36, 62, 490, 772.
    Quintus Curtius, I, 205, 232, 523, 743. II, 231, 416, 465, 505, 567, 661, 712, 737.

R
    Rabanus, I, 542, 937.
    Rabbi Salomon, I, 935, 959.
    Raderus (Matthaeus), II, 349.
    Ranconetus, I, 148, II, 382.
    Rappoltus, II, 425.
    Reinesius, II, 479, 492, 495, 496, 538, 566, 575.
    Remigius (S.), I, 594.
    Reynaldus (Odorius), II, 320.
    Rhodiginus (Caelius), I, 181, 774, 898, 899, 930.
    Rhodius (Joannes), I, 203.
    Ribera (Franciscus), I, 1008, 1010.
    Ricautius, II, 534.
    Ricciolus, II, 435.
    Richardus Victoriuus, I, 426, 893, 953, 973, 1009.
    Rigaltius (Nicolaus), II, 303, 333, 383, 415, 493, 572.
    Riolanus (Joannes), II, 55.
    Rittershusius, I, 549, II, 474.
    Rivallus, I, 902.
    Rivetus, I, 256, 328, 373, 483, 529, 550, 628, 771, 774, 790, 791. II, 83.
    Robertellus, I, 199, 902.
    Robertus Stephanus, I, 991.
    Robertus Titius, vide TITIUS.
    Romulus Amasaeus, I, 156.
    Rosinus, I, 220.
    Rubeus (Hieronymus), II, 345.
    Rubenius, II, 495, 537.
    Ruffinus, I, 235, 908. II, 245, 248, 249, 250, 254, 318, 319, 322, 329, 331, 332, 353, 356, 358, 359, 360, 362, 364, 365, 571, 798.
    Rufus Festus, al. Festus, vel Sextus Rufus, II, 313, 325, 335, 489, 490, 535.
    Ruinartus (Theodoricus), II, 440, 443, 444, 730, 732.
    Rupertus, I, 923, 926, 932, 933, 934, 937, 1009. II, 392, 560.

S
    Sabellicus, I, 204, 902.
    Sabinus Jurisc. I, 999.
    Sagittarius, II, 503.
    Sallustius, I, 240, 241, 322, 442, 574, 636, 942, 948. II, 34, 556, 609, 652, 656, 742, 811.
    Salmasius, I, 136, 137, 143, 167, 175, 216, 227, 552, 556, 577, 599, 600, 606, 788. II, 235, 306, 337, 341, 362, 399, 400, 404, 412, 415, 416, 417, 429, 473, 478, 479, 490, 491, 495, 506, 512, 522, 537, 539, 541, 545, 561, 576, 621, 827.
    [Col. 1150] Salomon, I, 127, 156, 248, 259, 295, 376, 427, 468, 479, 487, 504, 509, 611, 627, 630, 645, 679, 686, 699, 723, 747, 759, 760, 926, 954, 960, 961, 965, 1007, 1009. II, 94, 417, 596, 709, 801.
    Salomon Jarchi, I, 247.
    Salvianus, I, 132, 134, 303, 547, 707, 721. II, 38, 59, 229, 254, 307, 337, 364, 412, 431, 655, 798.
    Samuel Bochartus, vide BOCHARTUS.
    Sanchoniathon, I, 139.
    Sanctius, II, 499.
    Santamantius, vide TRISTANUS.
    Saracenica, II, 716.
    Savaro (Joannes), II, 347.
    Scaevola Jurisc., I, 898, 947.
    Scaliger (Josephus), I, 135, 194, 215, 250, 328, 889, 901, 989. II, 306, 316, 324, 327, 328, 334, 340, 343, 345, 351, 352, 356, 384, 393, 406, 414, 446, 453, 473, 479, 498, 499, 500, 513, 528, 560, 627, 823.
    Schedius, I, 224, 225, 235, 248, 278.
    Schefferus, I, 237. II, 414, 505, 519.
    Schottus (Andreas), II, 344, 378, 401, 412, 417, 420.
    Scioppius, II, 393, 485.
    Scot, I, 926, 936, 998.
    Scriptor Anonymus post Ammian. Marcell. editus, II, 332, 507, 523, 524, 525, 527, 562, 660, 788.
    Scultetus, I, 503.
    Scylax Caryandensis, II, 464.
    Seguinus, II, 475.
    Seldenus, I, 170, 232, 248, 451, 454, 621. II, 424, 495, 498.
    Seneca Philosophus, I, 122, 124, 133, 136, 150, 159, 177, 192, 202, 211, 212, 222, 282, 299, 333, 345, 363, 380, 382, 388, 390, 397, 399, 415, 417, 422, 423, 425, 429, 457, 505, 510, 529, 547, 579, 594, 627, 636, 671, 672, 676, 682, 686, 697, 712, 724, 726, 728, 741, 763, 788, 885, 897, 902, 903, 905, 909, 911, 919, 927, 942, 943, 945, 946, 950, 952, 954, 955, 992, 994, 996, 997, 999, 1000, 1001, 1005, II, 16, 89, 104, 129, 133, 195, 337, 384, 392, 398, 402, 407, 409, 412, 467, 471, 490, 519, 529, 542, 563, 595, 779.
    Seneca poeta, I, 130, 168, 228, 237, 618, 709, 894. II, 398, 466.
    Servius, I, 133, 134, 141, 143, 157, 159, 166, 181, 192, 207, 208, 220, 222, 224, 236, 248, 281, 312, 333, 382, 415, 442, 538, 547, 642, 647, 648, 712, 890, 891, 894, 906, 988. II, 35, 39, 68, 95, 391, 500, 501, 522, 572, 649, 742, 750, 757, 766, 774, 796.
    Servius Sulpitius, I, 988.
    Severianus, I, 426, 427.
    Sextus Claudius, I, 245.
    Sextus Empyricus, I, 133, 455, 547, 898, 920. II, 392.
    Sextus Philosophus, II, 118.
    Sextus Rufus, vide RUFUS.
    Sibylla Cumaea, II, 143.
    Sibylla Erythraea, I, 145, 149, 154, 191, 321, 337, 462, 495, 594. II, 143.
    Sibyllina Oracula, vide ORACULA.
    Siculus Flaccus, vide FLACCUS.
    Sidonius Apollinaris, I, 161, 250, 512. II, 45, 46, 195, 347, 394, 483, 712.
    Sigonius (Carolus), I, 647, 901, 905, 927, 947, 951, 992, 996. II, 332, 333, 338, 345, 360, 535.
    Silius Italicus, I, 229, 269, 275, 341, 559, 761, 801, 890, 897, 901, 920, 970. II, 252, 266, 402, 539, 565, 796.
    Simplicius, I, 454.
    Siricius, II, 617.
    Sirmundus (Jacobus), II, 301, 315, 323, 324, 347, 506.
    Sisinnius Capito, I, 340.
    Sixtus Senensis, I, 707, 802, 923, 998, 1014.
    Smyrnaeus, I, 161.
    Smyrnensis Ecclesiae Epistola, II, 443.
    Socrates Historicus, II, 333, 334, 340, 348, 355, 361, 420, 428, 431, 515, 524, 527, 529, 617, 721.
    Solinus, I, 143, 148, 178, 182, 204, 279, 283, 325, 621, 890, 891, 892, 899, 910, 934. II, 54, 464.
    Sopater, I, 454.
    Sophocles, I, 709, 726.
    Sophonias, propheta, I, 583.
    Soto (Dominicus), I, 923, 998, 1012.
    Sozomenus, I, 384, 887. II, 358, 501, 729.
    Spanhemius (Ezechiel), II, 312, 397, 399, 401, 417, 425, 476, 482, 485, 492, 497, 505, 511, 532, 536, 538, 539, 558, 584.
    Sparkius, II, utrobique passim.
    Spartianus (Aelius), vide Aelius.
    Sponius, II, 466, 478, 510, 513, 553, 563.
    Stafilus (Fridericus), I, 1014.
    [Col. 1151] Stanleius, I, 363, 795.
    Statius (Papinius), I, 159, 203, 237, 381, 708, 709, 992, 946. II, 192, 195, 402, 404, 467, 490, 494, 501, 508, 522, 545, 565, 686.
    Stenwechius, I, 905, 1009. II, 477.
    Stephanus Bysantinus, al. de Urbibus, I, 144, 184, 249, 777, 889, 892, 910, 944. II, 404, 464, 485, 494, 497, 498, 555.
    Stillingfleet, II, 463.
    Stobaeus, I, 135, 278, 306, 320, 333, 399, 403, 412, 420, 650, 950.
    Strabo, I, 134, 148, 164, 174, 178, 216, 225, 229, 237 248, 269, 275, 286, 364, 406, 425, 426, 484, 554, 561, 621, 668, 777, 786, 787, 896, 897, 898, 904, 906, 908, 910, 920, 945, 950, 953, 954, 947. II, 54, 118, 404, 406, 433, 445, 447, 494, 557, 576, 577, 653.
    Strada (Octavius), II, 365, 528.
    Suetonius, I, 184, 199, 203, 230, 272, 292, 322, 340, 388, 409, 464, 551, 705, 712, 717, 902, 921, 931, 948, 999, II, 36, 197, 199, 304, 306, 364, 384, 396, 399, 409, 439. 467, 473, 475, 478, 488, 508, 511, 512, 516, 519, 520, 522, 529, 536, 542, 547, 550, 563, 568, 578, 602, 623, 624, 629, 632, 637, 640, 641, 647, 659, 669, 679, 709, 710, 712, 771, 779 784, 792, 820.
    Suicerus, I. 524. II. 679, 724.
    Suidas, I, 119, 155, 157, 162, 249, 288, 364, 553, 648, 747, 760, 885, 890, 891, 892, 899, 905, 906, 907, 908, 910, 924, 937, 945, 946, 952, 967, 976, 990, 992, 995, 1001. II, 99, 141, 316, 344, 355, 363, 365, 473, 479, 487, 491, 494, 495, 520, 521, 529, 531, 539, 551, 552, 555, 567.
    Sulpicius Severus, I, 324, 330, 783, 956, 959, 960, 967, 1008. II, 196, 197, 303, 304, 312, 390, 391, 393, 402, 408, 422, 423, 426, 473, 503, 597, 609, 621, 622, 623, 629, 630, 642, 643, 644, 651, 673, 676, 760, 762, 765, 784.
    Sylburgius, II, 395, 539, 769.
    Symmachus, I, 137, 145, 221, 333, 484, 514, 907, 971, 975. II, 308, 395, 408, 409, 410, 424.
    Syncellus, II, 441, 610, 628.
    Synesius, I, 725.
    Syrus Interpres. I, II, 395, 504.

T
    Tabulae XII, I, 779. II, 428.
    Tacitus, I, 114, 136, 143, 164, 193, 250, 365, 373, 400, 464, 472, 503, 547, 559, 560, 568, 772, 892, 896, 902, 908. II, 13, 43, 193, 257, 301, 329, 330, 335, 337, 355, 364, 384, 394, 401, 411, 417, 424, 427, 439, 440, 458, 468, 485, 490, 497, 508, 519, 529, 532, 542, 566, 622, 624, 627, 631, 653, 683, 732, 759.
    Tarquitius, I, 160, 895.
    Tatianus, I, 120, 130, 156, 161, 219, 233, 272, 406, 409, 895, 897. II, 730.
    Taubmannus, II, 607, 696.
    Terentius, I, 146, 169, 203, 248, 299, 31,2 334, 345, 357, 385, 409, 432, 439, 576, 578, 583, 623, 739, 819, 896, 910, 927. II, 25. 27, 208, 241, 391, 414, 509, 529, 542, 563, 647, 669, 684, 718, 739, 741, 765, 771, 782, 797, 801, 810, 834.
    Tertullianus, I, 122, 124, 133, 134, 160, 161, 166, 181, 188, 194, 204, 208, 213, 216, 217, 220, 226, 230, 232, 233, 234, 243, 245, 250, 256, 259, 262, 270, 279, 285, 292, 294, 324, 327, 333, 334, 336, 340, 406, 410, 416, 417, 422, 443, 456, 462, 464, 467, 472, 474, 477, 486, 488, 501, 503, 508, 510, 511, 513, 517, 528, 532, 533, 542, 568, 573, 577, 578, 579, 582, 590, 594, 599, 600, 602, 605, 618, 635, 675, 683, 684, 696, 703, 707, 708, 710, 712, 715, 716, 723, 728, 752, 777, 778, 784, 787, 788, 801, 802, 815, 887, 895, 899, 900, 904, 906, 909, 910, 912, 913, 914, 921, 922, 924, 926, 933, 936, 937, 938, 939, 940, 942, 951, 960, 961, 963, 965, 967, 968, 969, 970, 971, 972, 974, 975, 986, 987, 988, 989, 992, 993, 998, 1007, 1009, 1011, 1012, 1014. II, 10, 16, 34, 76, 83, 86, 196, 198, 210, 235, 304, 305, 389, 393, 395, 396, 401, 405, 408, 420, 422, 425, 431, 459, 475, 476, 484, 494, 499, 500, 505, 533, 547, 548, 565, 595, 597, 601, 602, 603, 609, 613, 617, 619, 629, 631, 635, 636, 667, 670, 680, 703, 706, 735, 747, 798. 806.
    Thallus, I, 509. II, 610.
    Thalmud Hierosolymitanus, I, 1006. II, 455.
    Themistius, II, 475, 477.
    Theocritus. I, 162, 438. II, 551.
    Theocriti Scholiastes, I, 333. II, 550, 551.
    Theodoretus. I, 119, 120 148, 156, 174, 177, 192, 208, 213, 215, 247, 307, 328, 370, 394, 427, 466, 472, 517, 524, 638, 784, 790, 894, 906, 914, 923, 928, 931, 932, 937, 953, 955, 959, 960, 987, 995, 1008, 1012. II. 9, 33, 46, 49, 62, 64, 95, 115, 210, 358, 403, 618, 670, 671.
    Theodorus Cantarus, I, 459.
    [Col. 1152] Theodorus Metochita, II, 613, 624, 630, 710, 726.
    Theodotion, I, 137, 971.
    Theon Alexandrinus, I, 238, 354, 494, 638, 1001.
    Theophanes Chronographus, I, 914. II, 272, 375, 721.
    Theophilactus, I, 427, 729, 953, 966, 1000, 1012.
    Theophilus Antiochenus. I, 119, 147, 152, 154, 174, 178, 193, 235, 250, 460, 461, 594, 898, 899, 910, 933, 960, 966, 1006. II, 111, 533.
    Theophilus Caesariensis, I, 474, 968.
    Theophilus Jurisc. I, 663, 951.
    Theophilus Paraphrastes, I, 455, 910.
    Theophrastus, I, 124.
    Thomas Aquinas, I, 294, 319, 324, 330, 338, 342, 470, 674, 707, 729, 788, 802, 885 890, 893, 894, 913, 915, 916, 917, 918, 919, 921, 922, 923, 924, 926, 931, 932, 933, 935, 936, 937, 938, 939, 940, 941, 944, 946, 952, 961, 962, 963, 966, 968, 970, 972, 973, 986, 987, 988, 989, 998, 1000, 1003, 1006, 1007, 1011, 1012, 1013.
    Thomas de Argentin, I, 939.
    Thomasius (Michael), I, 148, et utrobique passim infra. II, 39.
    Thucydides, I, 217, 414, 904.
    Thysius, I, 142, 249, 313, 360, 566, 645. II, 50.
    Tibullus, I, 143, 161, 181, 245, 328, 562, 621, 778, 801, 891, 892. II, 500.
    Tillemontius, I, 116, 543, 748.
    Tiraquellus, I, 902.
    Titius (Robertus), I, 397, 948.
    Tobias, I, 679.
    Toinardus, II, 194, et passim infra.
    Tollius, II, 208, 212, 214, 232, 239, 254, 255, 261, 266, 269, 273, 592, et passim infra.
    Torres, I, 989.
    Torrentius, II, 395, 508.
    Tostatus (Alphonsus), I, 472, 932, 933, 934.
    Trebellius Pollio, I, 163, 241. II, 201, 202, 306, 309, 329, 362, 365, 387, 441, 481, 482, 491, 550, 567, 645, 647, 649, 654, 712, 836.
    Tristanus Santamantius, II, 341, 344, 471, 473, 474, 476, 480, 481, 483, 485, 488, 489, 495, 497, 499, 507, 510, 512, 522, 527, 528, 533, 542, 544, 552, 555, 560, 564, 565, 568, 572, 581.
    Trithemius (Abbas), I, 1014. II, 389.
    Trogus, I, 179.
    Turnebus, I, 199, 244, 639, 673, 686, 801, 901, 930. II, 94, 395, 499.
    Turrianus, I, 968.
    Tyronis Notae, II, 480.
    Tzetzes, I, 130, 156, 157, 213, 313, 382, 413, 425, 953. II, 57, 278.

V
    Vadianus (Joachimus), I, 742.
    Vaillant (Joannes), II, 312, 437, 482, 565.
    Valerius Flaccus, I, 159, 161, 206, 247, 309. II, 403, 540, 548, 572.
    Valerius Maximus, I, 112, 142, 187, 201, 217, 220, 221, 243, 244, 250, 264, 271, 273, 275, 288, 289, 290, 291, 292, 340, 382, 388, 422, 423, 451, 547, 558, 595, 607, 663, 904, 905, 919, 920, 921, 940, 946, 952, 992, 994. II, 72, 118, 132, 392, 405, 490.
    Valerius Soranus, I, 129.
    Valesius, II, 94, 211, 228, 234, 243, 249, 252, 307, 308, 315, 316, 317, 321, 323, 324, 325, 327, 331, 332, 333, 337, 338, 341, 344, 345, 346, 347, 348, 351, 352, 354, 355, 356, 359 360, 361, 362, 365, 366, 368, 372, 373, 374, 379, 400, 406, 408, 411, 426, 429, 448, 464, 477, 481, 482, 484, 487, 489, 492, 504, 507, 510, 512, 513, 516, 522, 526, 530, 535, 540, 543, 552, 565, 567, 572, 578, 582, 620, 702, 724, 769, 787, 795, 809, 811, 819, 822.
    Valla (Laurentius), I, 327, 354, 723, 888, 991. II, 382.
    Vallinus, I, 158.
    Vander-Linden, I, 210.
    Varro, I, 140, 143, 173, 175, 188, 206, 218, 222, 231, 236, 245, 249, 309, 325, 478, 495, 502, 503, 613, 619, 706, 711, 727, 747, 900, 901, 904, 905, 906, 907, 908, 909, 934, 970, 988. II, 19, 25, 35, 44, 45, 54, 57, 62 69, 95, 142, 230, 403, 404, 413, 423, 428, 471, 480, 502, 505, 531, 546, 547, 672, 682, 769, 791.
    Vatable, I, 959.
    Vegetius, I, 224, 556, 616, 888, 906. II, 393, 407, 429, 477, 564, 807.
    Velleius Paterculus, I, 196, 276, 292, 409, 499, 602, 898, 921. II, 223, 411, 465, 485, 507, 509, 533, 539, 599, 641.
    Velsetus, II, 501, 511.
    Velutellius, I, 988, 991.
    [Col. 1153] Venuleius Saturninus, II, 550.
    Vesalius, II, 42, 45, 53, 54, 59, 60, 64.
    Vibius Sequester, I, 160.
    Victor (Aurelius). Vide Aurelius.
    Victor (Petrus), I, 363.
    Victor Episc. Tunnunensis, II, 554.
    Victorinus Lemovicensis, I, 968, 1013.
    Victorinus Pictaviensis, I, 784.
    Victorinus Aquitanus, II, 609, 786.
    Victorius (Marianus). Vide Marianus.
    Victorius (Petrus), I, 894, 945.
    Vigilius, I, 242.
    Vincentius Lirinensis, I, 116.
    Virgilius Maro, I, 132, 134, 144, 153, 155, 160, 161, 162, 164, 165, 166, 168, 169, 170, 171, 179, 180, 189, 190, 191, 194, 195, 196, 200, 206, 208, 209, 215, 216, 228, 236, 241, 247, 260, 265, 269, 270, 290, 293, 314, 341, 342, 346, 357, 359, 366, 367, 369, 374, 414, 417, 431, 438, 442, 450, 467, 471, 478, 491, 494, 510, 531, 534, 538, 547, 550, 560, 564, 565, 566, 567, 576, 578, 580, 581, 582, 584, 615, 618, 619, 639, 642, 644, 704, 723, 727, 742, 761, 768, 777, 788, 800, 801, 803, 804, 805, 806, 810, 890, 891, 892, 896, 897, 900, 902, 904, 908, 909, 917, 918, 921, 941, 942, 944, 970, 997, 1000, 1008. II, 11, 35, 36, 39, 40, 45, 49, 71, 72, 94, 95, 102, 111, 118, 192, 208, 213, 217, 229, 233, 238, 241, 242, 246, 247, 260, 266, 278, 280, 324, 394, 395, 398, 406, 414, 421, 427, 430, 467, 475, 477, 478, 485, 492, 502, 506, 527, 563, 572, 605, 649, 701, 702, 703, 707, 710, 741, 742, 751, 753, 756, 766, 769, 771, 774, 779, 785, 820, 825.
    Vita S. Basilei Episcopi Amaseae, II, 373.
    Vitruvius, I, 133. II, 586, 685.
    Vives (Ludovicus), I, 682, 690, 710, 890, 906, 956, 964.
    Ulpianus, I, 203, 365, 455, 661, 717, 719, 720, 898, 902, 908, 920, 929, 996, 999, 1000. II, 231, 327, 431, 468, 522, 566, 735, 737, 739, 821.
    Volaterranus, I, 941.
    Volcatius, al. Vulcatius Gallicanus. II, 411, 834.
    Vopiscus (Flavius), I, 912. II, 307, 311, 313, 322, 324, 326, 335, 337, 338, 341, 397, 416, 465, 467, 470, 472, 477, 483, 486, 488, 490, 491, 504, 506, 561, 563, 650, 651, 652, 658, 667, 669, 681, 710, 712, 717, 812.
    Vorstius (Joannes), II, 390, 408, 423, 760.
    Vossius, I, 119, 120, 123, 130, 141, 147, 155, 168, 171, [Col. 1154] 173, 189, 193, 194, 200, 206, 207, 213, 214, 215, 218, 233, 234, 235, 240, 250, 278, 281, 334, 414, 454, 460, 787, 788, 803. II, 69, 94, 108, 204, 247, 263, 390, 401, 406, 408, 431, 479, 494, 495, 499, 602, 604, 656, 660, 714, 722, 779, 790, 796, 798, 808, 830.
    Usserius, II, 443, 460.
    Usuardus, II, 417.
    Walchius, I, 113, 116, 143, 156, 167, 190, 201, 202, 243, 253, 255, 287, 351, 353, 363, 371, 397, 452, 606, 645, 674, 675, 677, 681, 683, 696, 701, 755, 815. II, 33, 47, 89, 93, 95.
    Walfridus, I, 912.
    Weitsius (Joannes), 222, 598.
    Wheler (Georgius), II, 513.
    Vuilichius, II, 51.
    Wilthemius, II, 506, 516.
    Wisembachius, II, 393.
    Witichindus, II, 519,
    Vulcanius, II, 480.
    Wouwer (Joannes), I, 121, 152, 181, 600.

X
    Xenocrates, II, 66.
    Xenophon, I, 264, 325, 332, 361, 369, 414, 896, 934, 941, 947, 951, 995. II, 112, 406, 478, 480, 519.
    Xiphilinus, II, 305, 329, 338, 409, 641.
    Xistus, I, 140, 326, 330.

Z
    Zacharias Propheta, I, 488.
    Zarlinus, I, 968.
    Zeno Imperator, II, 645.
    Zeno Philosophus, I, 124, 135, 368, 469. II, 68, 113.
    Zeno Veronensis, I, 970.
    Zephirus (Franciscus), II, 305.
    Zieglerus (Gaspardus, II, 503.
    Zozimus, II, 234, 236, 237, 260, 262, 263, 265, 267, 299, 306, 326, 328, 331, 338, 340, 345, 346, 347, 348, 350, 351, 354, 361, 366, 367, 368, 370, 371, 372, 397, 426, 445, 462, 476, 477, 492, 505, 510, 524, 526, 527, 528, 535, 539, 541, 544, 558, 561, 562, 468, 641, 642, 645, 647, 652, 657, 744, 753, 755, 756, 757, 768, 769, 809, 811.






[Col. 1153]
INDEX RERUM VERBORUMQUE NOTABILIUM QUAE IN OPERIBUS LACTANTII CONTINENTUR. [1Kb]



A
    ABDERE, ABDITUS, pro abscondere, absconditus, II, 599
    ABDICARE, quid significet. I, 327
    ABDICATIO FILII, quid significet. I, 457
    ABDOMEN, nomen ejus unde deductum, II, 59.---Quae intestina complectatur. Ibid.
    ABELLIUS, quis fuerit et quomodo interfectus. II, 236, 343
    ABEUNT IN PROFUNDUM, demersae urbes. I, 742
    ABJURARE. I, 636
    ABNEGARE LUCEM ANIMIS, id est, occidere. I, 708
    ABOMINABILIS. vox Lactantiana. I, 813
    ABRITTUM. aburtum et abyrtum, eadem. II, 441
    ABSCIDI, quid. I, 186
    ABSQUE, pro praeter. I, 483
    ABSTINENTIA, quid sit. I, 420
    ABSTINERE, cum accusandi casu recte jungitur, ibid., et 951, 952
    ABICTI, pro uti usurpatum. I, 166
    ACADEMICI. Scientiam sustulerunt, I, 355 et ibid., 336.---Eorum origo, ibid.---In quo erraverint, 360.---Illorum disciplina unde manarit, 439.---Eorum dogma. 604
    ACCEDERE ad religionem. I, 713, 714
    ACCENSI milites, unde dicti. I, 928
    ACCIPITER. Cultus ab Aegyptiis. I, 786
    ACCIUS NAVIUS, augur. I, 288
    ACCUSATIONE FORTUNAE consolari se. I, 583
    ACHILLEUS, purpuram sumit in Aegypto, II, 491.---A Diocletiano quo anno victus. 492
    ACIES, pro pugna, seu praelio. II, 262, 815
    ACTA sancti Mauritii et sociorum falsa, II, 311.---Item sancti Georgii, 318, 321.---Acta Pilati quando et a quibus confecta. 466, 540
    ACTIO, pro actione forensi. II, 658
    ACTUARII et actuales quinam dicti. II, 654
    ACTUS, pro actione. II, 114
    [Col. 1154] ACUMINARE. II, 732
    ADAMUS. De ejus vita in paradiso, I, 322.---Utrum ibi expers laborum degerit, 322, 323.---De ejus lapsu et poenitentia, 323.---De paradiso ejectus, ibid.---Opinio asserens, eum mortem obiisse ex carnali conditione damnata. 931
    ADDICTI et NEXI, quinam dicti sint. I, 637
    AFFERRE et ADDUCERE: non promiscue adhibenda. II, 750
    ADGAUDERE. I, 462
    ADICERE, antique pro adjicere. II, 739
    ADMINISTRATORES, quinam fuerint. II, 230, 734
    ADOLESGENS et JUVENIS, synonima. II, 742
    ADON ab agro ictus. I, 208
    ADORATIO. In adorationis ritu manus ad os admoveri solita. I, 135, 136
    ADORARE, pro incurvare se profunde. II, 223
    ADULESCENS, pro adolescens. II, 719
    ADULTERIUM. Quid sit, I, 719.
    ---In eo leges romanae reprehendendae. Ibid.
    Adulterii poena, capitalis esse quando coeperit. II, 549
    ADVERSARIUS, pro diabolo. II, 191, 471, 600
    ADUNARI, quaenam dicantur. II, 738
    AEACUS, judex inferorum. I, 804
    AEDILES, rabiem vendentium olim coercebant. II, 400
    AEGYPTUS, quo sensu Oriens dici possit. II, 491, 663
    AEGEUM mare, quid et unde dictum. I, 182
    , quare Jupiter ita dictus. I, 240
    AEGYPTII. Eorum sacerdotes totum corpus radebant, I, 235.---De superstitionibus eorum auctores consulendi, 282.---Annus apud eos qualis fuerit, 325, 647, 934.---Eorum terra quo nomine olim dicta, 327.---Primi astra contemplari coeperunt et adorare, 328.---Apud eos imbres nulli, aut rari, 329, 533.---Primi tradidere metempsycosim, 405---Illorum et Pharaonis in mari Rubro submersio, 470, 471, 785.---De cultu animalium apud illos, 620 786.---Solem colebant sub Jovis imagine, 621.---Utrum ab iis condiendorum [Col. 1155] corporum morem Judaei acceperint 772
    AEOLES, mutant in . II, 408
    AEQUALIS cum quo. II, 93
    AEQUITAS, pro aequalitate, II, 417 et ibid.
    ---Est justitiae pars, 597, 598.
    ---In quo consistat. 598
    AES, sine addito dictum de aere militari, II, 797.
    ---Aere dirutus miles quis diceretur, Ibid.
    AESCULAPII ortus et educatio, I, 160.
    ---Quibus factis divinos honores sit meritus, ibid.
    ---Cur fulmine ictus perierit, ibid.
    ---Ejus patria et sepultura, ibid.
    ---Quare dictus Epidaureus, ibid.
    ---Medicinae utrum inventor, 213.
    ---Accitus Epidauro, Romam peste liberat, 290, 921.
    ---Ejus historia. 894, 895
    Aesculapius barbatus, I, 273.
    ---Aesculapio gallus sacratus. I, 417
    AESOPHAGUS, gula dictus, II, 49.
    ---Ejus natura et usus, ibid.
    ---Stomachus a quibusdam, Ibid.
    AESTIMARE, idem nonnunquam ac numerare, seu de numero conjecturam facere. II, 422
    AETERNUS, id est perpetuus. I, 592
    AFFECTUS. Stoicorum et peripateticorum sententia circa eos, I, 688 et seq.
    ---Evertitur, 692 et seq.
    ---Iidem dati sunt animalibus atque homini, 690.
    ---Eorum sedes, juxta Ovidium, 689.
    ---In illis domandis virtus, 689.
    ---Quinam sit verus illorum usus, 690, 705.
    ---Quo sensu nos cogant,
    ---Haereticorum circa illud opiniones, quod sint domandi.
    AFRICANUS (Scipio). Unde celebris, et inter divos locatus. I, 211, 212
    et , et , a quo differant. II, 550, 551
    EGAPIUS. Ejus in Diocletiana persecutione martyrium. II, 322
    AGATHOCLES, rex Siciliae. De ejus gestis in Africa. I, 233
    AGERE, pro facere, II, 665, 728.
    ---Pro jure agere. 688
    AGESILAUS Pluto. I, 173
    AGDIR, vel abdir, lapsis, sive dea culta in simulacro lapidis, II, 496.
    ---Idem cum lapide quem Saturnus dicitur pro Jove devorasse. 497
    AGDUS, deus lapis. II, 496
    , quinam dicti apud Graecos. II, 400
    AGNUS paschalis, figura Christi apud Judaeos. I, 530
    ALAGABUS, deus lapis, qua forma. II, 497
    ALAMANNI, caesi a Constantio circa Lingonas. II, 504
    ALBESCERE, pro pallescere. II, 246
    ALBI equi, vide EQUUS.
    ALBUNEA sybilla. I, 144
    ALCIBIADES. Socratis utrum discipulus fuerit. I, 414
    ALEXANDER, Africae tyrannus, ubi victus. II, 555
    ALEXANDER magnus, victoriis nunquam Africam peragravit, II, 555.
    ---Ejus milites a Cerere Milesia cur obcaecati. I, 291 et ibid.
    ALEXANDRA. De ejus cum Diocletiano conjugio et christianismo fabulae. II, 321, 542
    ALTITUDO; pro profunditate. I, 995
    ALTRINSECUS, pro altera ex parte. II, 35
    AMALTHEA Jovem infantem aluisse creditur. I, 240
    AMALTHEA sybilla. I, 143
    AMALTHEA nympha. I, 240
    AMAZONES. Unde illarum nomen. I, 158
    AMBRACIOTES. I, 408
    AMBROSIA, cibus deorum apud poetas. II, 282
    AMBURI, AMBUSTUS. II, 408
    AMERICA. Utrum in ea Evangelium apostoli ante Neronis dominationem praedicaverint. II, 643, 644
    AMICI regum, quinam dicti. II, 397, 747
    AMISENI, Serapidem coluerunt, II, 416,
    ---De duplici illorum aera ibid.
    ---Libertate donati a Julio Caesare ibid.
    Libertatem quomodo sibi postea quaesiverint 447.
    ---tertia aera falso ipsis adstructa. Ibid.
    , Graecis quid esset. II, 478
    ANACHARSIS, Schyta, philosophiam didicit. I, 431
    ANASTASIS, pro resurrectio. I, 806
    ANAXAGORAS. Ejus de Deo sententia, I, 134.
    ---Quo tempore natus fuerit, ibid.
    ---Auctores de eo, ibid.
    ---Error illius in assignando homini fine, 371 et seq.
    ---Nigram et callidam nivem dixit, 424 et seq.
    ---Omnia tenebris circumfusa asseruit, 438, 439.
    ---Hominem belluis coaequavit, II, 92, 93.
    ---Praedixit lapidem e sole casurum. 496
    ANAXIMANDER. Hujus de magnitudine lunae sententia. I, 425
    ANAXIMENES. De Deo quid senseri, I, 134.
    ---Auctores de ejus doctrina. Ibid.
    ANCILE portare. I, 242
    ANGELI. Nomen est officii, I, 149.
    ---Non se adorari volunt, 150 et ibid.
    ---Filii Dei a Lactantio appellati, 296.
    ---Quomodo missi a Deo ad tutelam generis humani, 330.
    ---Illorum cum mulieribus congressus, 330, 938.
    ---De tempore [Col. 1156] eorum creationis, 922.
    ---Lactantium non eos dixisse natura Dei filios, 925, 926.
    ---Filii Dei in Scriptura appellantur, ibid.
    ---Illos corporeos auctores quinam docuerint, 938 et seq.
    ---Omni prorsus corpore carent, 939.
    ---In iis perfectior intelligendi modus. 963
    ANGUIMANUS, Elephas cur dicitur. II, 26
    ANIMA. In calore, sive igne sita est, I, 309, 322.
    ---Quomodo oriatur a Deo 319 et seq.
    ---Dominium habet corporis, 322.
    ---Ejus officium, ibid.
    ---Cibus, 323.
    ---Illius de coelo origo est, 345.
    ---Utrum nascatur cum corpore, 405 et ibid.
    ---Animarum praeexistentia, et a divina essentia delibatio, 750.
    ---Has non de Deo, sed a Deo esse ibid.
    ---Animae vitam qui maluerit, vitam corporis contemnat necesse est, 754.
    ---Eam immortalem quinam docuerint, 960 et seq.
    ---Platonis argumenta proponuntur et refelluntur, 961 et seq,
    ---Probatur ejusdem aeternitas, 764 et seq.
    ---Ejus resurrectionem Lactantius videtur innuere, 769 et ibid., 806.
    ---Desideria ejus esse aeterna, 770.
    ---Dissolvuntur argumenta quae contra immortalitatem ipsius proponuntur, 771 et seq.
    ---Quare non possit dissolvi ibid. et 776.
    ---Quod nec crescat in pueris, nec in juvenibus vigeat, nec in senibus diminuatur, 772 et seq.
    ---Non est idem ac mens, ibid.
    ---Quod aegrescat corporis contagio, 775.
    ---Non pars est corporis, sed in corpore, ibid.
    ---Materia sanguinis continetur, sicut lumen oleo, ibid.
    ---Irridetur immortalitas a Pythagora ipsi attributa, 776.
    ---De ejus aeternitate Hermetis et Sybillarum testimonia, 777 et 778.
    ---De animarum ab inferis evocatione, 778 et seq.
    ---Aristoxeni de animae natura sententia, 779.
    ---Quomodo immortalis cum sit, eadem poenam sentire possit, 798 et seq., 1011.
    ---Notatur eorum error, qui poenas animarum et praemia differri putarunt in diem universalis judicii, 802, 1012 et seq.
    ---Quo sensu dicantur a poetis ab inferis redire, 804.
    ---Opinio eas de Dei substantia esse, a quibus propugnata, a quibus damnata, 927.
    ---Animas justorum post judicium universale in paradisum terrestrem introducendas, quinam tenuerint, 932.
    ---Quo sensu recte dicatur, e coelo animas trahere originem, 943.
    ---Anima non continetur in corpore, ut id quod in vase, aut quod in loco est, 1005.
    ---Quinam igneam illam crediderint II, 34, 35.
    ---De ejus natura variae opiniones, 68.
    ---Quomodo insinuetur in corpus 69.
    ---Utrum idem sit cum animo, 70.
    ---Utrum a parentibus generetur, 73.
    ---Anima, pro animal. I, 306
    ANIMALIA. De eorum figura et membris, II, 24. Vide BELLUA et BRUTA.
    ANIMARI, pro animam accipere, rara vox. I, 310
    ANIMIS, pro animabus. I, 708
    ANIMUS. Quodnam sit ejus officium, I, 265, 321.
    ---Ab eo scientia in homine, I, 360.
    ---Quibus cum hostibus ipsi pugna sit, 378 et seq.
    ---Inter ejus et corporis dimicationem quid intersit, 379.
    ---Coeli ratio in eo est, 636.
    ---Animorum conjunctio fortior, quam corporum, 667.
    ---Quaenam sit vis ejus et ratio, 696.
    ---Alius opera sunt aeterna. 770
    ANIMUS. Vide Anima. 
    ANNICULUS, quinam dicatur. II, 382, 383
    ANNONA militaris. Per eam quid debeat intelligi. II, 541
    ANNUS. Qualis fuerit apud Aegyptios, I, 325, 934.
    ---De ejus diversitate apud gentes, 325, 647 et seq.
    ---Annos quos vixere veteres ante diluvium, pares fuisse nostratibus. 934
    Annus Passionis Domini. I, 474
    ANTE, pro post, saepe usurpatum a Lactantio, I, 277.
    ---Ante decimum kalendas pro decimo kalendas. Ibid.
    Ante diem decimum kal. et post diem decimum kal. an idem valeant. II, 302, 383, 607
    ANTHROPIANI haeretici. I, 542, 990
    . Homo quare appellatus sic. I, 257
    ANTICHRISTUS. Quo tempore venturus sit, I, 788.
    ---De ejus adventu, et piorum sub eo pressione, 794.
    ---De illius excidio, 797.
    ---Quod non idem futurus sit ac diabolus, 1008.
    ---Ex sanctis Patribus futurum eum Neronem, quinam crediderint, 1009.
    ---De ipsius charactere. 1009
    ANTIPODES. Lactantii error circa illos, I, 425 et 426.
    ---Eorum originem unde repetat, ibid. et seq.
    ---Quinam cum eo illos negaverint, quinam asseruerint. 427, 1052
    ANTISTHENES. De Deo quid senserit, I, 134.
    ---Princeps fuit Cynicorum. 594
    Antisthenis de unitate Dei sententia. II, 513
    ANTHITEUS, quid significet. I, 308
    ANTONINUS imperator; pius quo sensu dictus, I, 478.
    ---Quo anno obierit. II, 459
    APES. De earum intelligentia, et providentia futuri, II, 95.
    ---De earum generatione quinam scripserint. De illarum ingenio auctores quinam consulendi. 374
    APIS. Idem cum Serapide, I, 235.
    ---Bovis caput, 472.
    ---Fuit symbolum Josephi, 235.
    ---Ubinam cultus, 621.
    ---De eo auctores quinam consulendi, ibid.
    ---Lunae symbolum fuit apud Memphitas. Ibid.
    APOLLO. Apollinis Milesii testimonia pro divinis habenbantur [Col. 1157] ab ethnicis, I, 138.
    ---Ejus de Deo testimonium, 149.
    ---Unde Smynthius appellatus, 151.
    ---Pastoritium munus cur exercuerit, 161.
    ---Cum Neptuno muros trojanos condidit, ibid.
    ---Hyacinthum quomodo occiderit, ibid.
    ---Milesius quare dictus, 484.
    ---Illius de Christo testimonium. 485
    Apollo Colophonius. I, 148
    Apollo cultus a Milesiis, II, 443.
    ---Dictus et . 498
    Apollinis flagitia. I, 160, 161 et seq.
    APOLLONIUS Thyaneus. Quae de eo mira narrentur, I, 557 et seq.
    ---Ab Ephesiis cultus. 559
    APOSTOLI, quot annos Evangelium praedicaverint, II, 303, 619.
    ---Utrum Evangelium disseminaverint per omnem terram. 618, 619, 643
    APOTHECAE, veteribus quid fuerint, II, 424, 796.
    ---Differebant ab horreis, officinis et tabernis. Ibid. et 197
    APOTHEOSIS. Ejus origo, I, 192 et seq.
    ---De ejus ritibus auctores quinam consulendi. 193
    APPIUS Claudius, caecus. I, 290
    APULEIUS magus, I, 561.
    ---Ejus mirabilia. 558
    AQUA. Hanc Thales dixit rerum omnium principium, I, 133, 309.
    ---Pro dea culta, 281.
    ---Quare in nuptiis adhiberetur cum igne, 309.
    ---Exulibus interdicta, 929.
    ---Ejus natura deorsum vergens, 311.
    ---Quaenam utilissima. 696
    Aquam vendere, id est, Baptismum. I, 434
    AQUILA. Avis fuit apud veteres, auspiciis accommodatissima, I, 183, 484.
    ---Unde Jovi dicata, ibid.
    ---De ejus cultu apud Aegyptios. 787
    ARABES, lapidem pro deo coluerunt. II, 494
    ARABIA, Chanaan dicta. I, 327
    ARAE positae insidiose a paganis in multis locis. II, 408
    ARCESYLAS, novae academiae conditor, I, 358.
    ---Quod philosophandi genus induxerit, ibid., 361.
    ---Scientiam soli Deo reliquit. 359
    ARCHIMEDES. De ejus sphaera, I, 279 et seq.
    ---Ejus inventa. Ibid.
    ARCHYTAS Tarentinus. Illius irati apophtegma redarguitur. II, 132
    AREOPAGITARUM nomen unde. II, 162
    ARDERE cum invidia, utrum latine dicatur. II, 690
    AREAE. In iis aliquando frumentum habebant veteres, donec in horreis reconderetur. II, 418
    ARGO. Nomen navis Argonautarum. I, 130
    ARGONAUTAE. Quinam fuerint et unde cognominati, ibid.
    ---Eorum navigatio quandonam facta. 159
    ARGUS a quo occisus. I, 138
    ARIANI. Illorum haeresis quo tempore innotuerit. I, 542, 543
    ARICINIUM nemus. I, 243
    ARISTARCHUS aliquis. I, 556
    ARISTIDES, quis fuerit. II, 136
    ARISTIPPUS. Summum bonum in quo constituerit, I, 364, 945.
    ---A Lactantio depictus, 364 et ibid.
    ---Cyrenaicorum princeps fuit, ibid.
    ---Suam cum Laide consuetudinem quomodo excusaret, 393, 948.
    ---Falsus est in subjugando homine voluptati. 760
    ARISTO, quinam. II, 142
    ARISTON. Hominem nasci censuit ad virtutem capescendam, I, 760.
    ---Quinam fuerit. Ibid.
    ARISTOPHANES aliquis. I, 556
    ARISTOTELES. Quantum secum ipse dissideat, I, 135.
    ---De Deo quid senserit, ibid.
    ---Mundum aeternum existimavit, 315, 735.
    ---Sidere omnia dixit sphaerica 354.
    ---Summum bonum in quo constituerit, 364.
    ---Existimationi hominum putavit serviendum, 370.
    ---Veteres philosophos in quo arguerit, 440.
    ---Ejus conatus in persuadenda justitia quare vani et inanes, 604.
    ---Unum Deum asseruit, 889.
    ---Non ulcisci injuriam ignavi atque servilis animi esse contendit, 999.
    ---Unitatem Dei agnovit. II, 113
    ARISTOXENUS. Ejus de natura animae sententia, I, 779; II, 67.
    ---Quis fuerit, et quos coaevos habuerit. I, ibid.
    ARMENIA. Duas fuisse, Euphrate fluvio disterminatas. II, 313
    ARMILUSTRIUM, quid esset, II, 530.
    ---Ubi celebraretur. 531
    Armilustrium, unde dictum. I, 711
    ARRIUS, quam foede perierit. II, 420
    ARTAXERXES, frater Saporis, regis Persarum, quo pacto ad regnum pervenerit. II, 486
    ARTEMIA, utrum Diocletiani filia. II, 543
    ARTERIA aspera, quomodo appellata a Lactantio, II, 49.
    ---De ejus natura et usu. Ibid.
    ARTES malae, de magicis artibus ab imperatoribus damnatis. II, 520
    ARUSPICES. Vide HARUSPICES.
    ASCENDERE navem, jugum, equum, sine praepositione. II, 647
    ASCLEPIADES. Eo nomine Lactantii tempore quinam vixerit, [Col. 1158] I, 748.
    ---De illius scriptis ad Lactantium, ibid.
    ---Alius est ab Asclepiade, Antiocheno episcopo et martyre. Ibid.
    ASCLEPIUS, id est Aesculapius. I, 209; II, 247, 358, 427
    ASIANI, dies mensium quo ordine putarint. II, 443
    ASIARCHAE. De iis auctores. II, 537
    ASSUMPTIO, pro minori parte syllogismi. I, 282
    ASTRA. Eorum ortus et occasus ad hominis utilitatem accommodatus II, 117.
    ---Non sunt colenda, I, 277.
    ---In deorum numero habita a Stoicis, 278.
    ---Eorum motum non esse voluntarium, 279.
    ---Quomodo iis insit ratio, 280.
    ---Illa Aegyptii primi hominum observare et colere coeperunt. 328
    ASTROLOGIA a daemonibus inventa, I, 336.
    ---Quinam adversus vanam illam artem scripserint. 940
    ASTRONOMI, diem quomodo numerent. II, 436
    ATABYRIUS Jupiter. I, 248
    ATHAEI, qui fuerint, I, 120
    ATHENAGORAS, apologiam pro christianis quo anno scripserit. II, 727
    ATHENAE. Istud nomen unde. I, 195
    ATHENIENSES. Vetitum apud eos meretricibus templa ingredi, II, 217.
    ---Quo nomine Leaenae meretrici statuam posuerint ibid.
    ---Licitum apud illos liberos interficere vel exponere. 578
    ATLAS mons, cultus quasi deus ab accolis, II, 404.
    ---Nomen monti inditum, I, 181.
    ---Quinam fuerit. Ibid.
    ATOMOS unde hauserit Epicurus, I, 401.
    ---De iis Auctores quinam consulendi. Ibid. et 949
    ATOMORUM disputatio. I, 401
    ATTICUS. Quod per litteram A in libris Ciceronis designetur. I, 999, 901
    ATTILIUS Regulus. I, 592
    ATTINIUS (Tiberius). De somnio ipsi a Jove oblato. I, I, 291, 921
    ATYS. Quinam fuerit I, 205.
    ---De ejus cum Cybele et Sangaride nympha amoribus. Ibid.
    AVARITIA. Ea sub obtentu deorum colitur. I, 284
    AVES. Ipsis nascentibus utrum oculi primum formentur. II, 56
    AVENTINUS mons, unde istud nomen. I, 182
    AUGURES. Eorum origo. I, 613
    AUGURIA. In pretio apud ethnicos, I, 287.
    ---Eorum repertor. 288
    AUGUSTA. Utrum olim mortuis maritis imperatoribus, aliis viris nupserint. II, 255, 459, 577, 803
    AUGUSTINUS (Sanctus). Mentis nomen qua ratione a Luna deducerit, I, 774.
    ---Ejus fragmentum de extremo judicio. 821, 822
    AUGUSTUS imperator. Factum ipsius laudatum ab auctoribus, II, 467.
    ---Quam fecerat imperii distributionem, ea quousque duraverit. 653
    Augustus imperator, Puparum effector, quare dictus I, 199.
    ---De somnio medico illius ante praelium Philippense a Minerva oblato. 292
    Augusti fratres imperatorum nuncupati, II, 335.
    ---Juniores Augustos magna reverentia prosecutos seniores, 803 Vid. IMPERATORES.
    AULATIA, oppidum. I, 184
    AURELIANUS, natura vesanus et praeceps, II, 203, 307, 650.
    ---Persecutionem molitur in christianos, 203.
    ---Ejus mors 204, 307, 397, 651, 652.
    ---Persecutionem quo anno concitaverit, 203, 445.
    ---Ejus crudelitas, 311.
    ---Daciam novam recuperavit, 312.
    ---Domini et Dei titulum usurpavit, 397.
    ---Quo anno sit interemptus, 445.
    ---Carpicus quare dictus, 476, 477.
    ---Unde oriundus, 490.
    ---Solem magna reverentia prosequebatur, 506.
    ---Cui successit in imperio, 650.
    ---Quando ad illud evectus. 650
    AURELIUS Victor, historiam persecutionum utrum scripserit. II, 378
    AURES. De aurium voluptatibus, et quam sint vitiosae, I, 800.
    ---Aures vulnerare ant verberare quo sensu dicatur, 737.
    ---De iis, et quare binae a Deo factae, II, 35.
    ---Unde dictae, 36.
    ---Quaenam laudatae a Veteribus. Ibid.
    AURICULAS emere, pro emere auditionem benignam. I, 640
    AXIOPOLIS, urbs, ubi sita. II, 327
    AZYMA. Eorum festum apud Judaeos quando celebraretur. II, 444

B
    B, littera plerumque antiquius pro V substituta. I, 941, 943
    BABYLONICA captivitas. Ejus initium et finis I, 959
    BACCHUS. dictus apud Arabes, II, 494.
    ---Qua forma ab iis coleretur, ibid.
    ---Cultus aliquando sub figura columnae, 498.
    ---Quibus factis divinos honores adeptus sit, I, 164.
    ---Ejus amores, ibid.
    ---Indicus dictus, ibid.
    ---Ipsius iu sua expeditione indica comitatus, ibid. et 995.
    ---Vini [Col. 1159] inventio ipsi non tribuenda, 213, 327.
    ---A quo sacra ejus in Graecia inducta, I, 247.
    ---Orphica et orgia cur dicta, ibid.
    ---De iis auctores quinam consulendi, ibid.
    ---Huic ludi scenici consecrati. 000
    BACCHAE, seu BACCHANTES, unde appellatae. I, 163
    BOETULI lapides apud Phoenices, II, 495.
    ---Ipsis templum extructum in Oriente. 469
    BAPTISMATE malitia omnis aboletur, I, 433.
    ---Prohibitum, ne quid pro eo exigatur, ibid.
    ---De vario hujus ritu. I, 977
    BAPTISMUS, quando institutus a Christo, II, 616.
    ---Quo anni tempore in veteri Ecclesia solemniter administraretur. 617
    BASIA jactare, quid sit. I, 136
    BARBA. De Dei in ratione barbae providentia. II, 33
    BARBARIA, et solum BARBARICUM, dicta de regionibus, quae imperio Romano non subjacebant. II, 549
    BARBATI et BARBATULI, inter se distincti. II, 719
    BASILICAE, qualia aedificia fuerint, et quando coeperint extrui a christianis, II, 585, 586.
    ---Unde nomen habuerint. 586
    BASTARNI, populi transdanubiani. II, 330
    BEATI, vox sumpta alio sensu a Veteribus, quam hodie fieri solet. II, 485
    BEATITUDO publica, beatissimi Caesares, etc., in nummis. II, 485, 566
    BELLONA. Sacrorum illius celebrandorum ritus. I, 234
    BELLUAE. De Dei providentia in illarum creatione, II, 14.
    ---Utrum iis mens insit, et quinam hanc ipsis tribuerint, 92, 93,
    ---In quo differant ab homine, 93.
    ---Earum intelligentia et providentia futuri, 94.
    ---Illarum causa utrum Deus mundum effecerit, 117.
    ---Sunt in usum hominis a Deo factae, ibid.
    ---De utilitate etiam noxiarum 118
    BELUS. Ejus sacra Edessae quam antiqua, I, 229.
    ---Trojano bello antiquior, 250.
    ---Saturno coaevus, quinam fuerit. 000
    Benedixit eum, pro benedixit ei. I, 783
    BENEFACERE, quid sit, I, 667.
    ---Quinam benefaciendo sit laude dignus. 679
    BENEFICENTIA. In quas personas sit conferanda, I, 671.
    ---Nulla est, ubi non est necessitas, 676.
    ---De illius generibus. Ibid.
    BENEFICIUM. Si refertur, interit. I, 677
    BENEVOLENTIA pro benevolentiae signo, aut gratificatione. II, 832
    BESTIA, AE, dictum de Ecclesiae persecutoribus. II, 197, 217, 312, 633
    BESTIARII, seu damnati ad bestias, 56.
    ---De coena libera ipsis data, II, 567.
    ---Quinam dicti. I, 683
    BI, in compositione dualem numerum denotat. II, 480
    BIPALIUM, BICINIUM, BISELLIUM, et similia. II, 480
    BIS, pro iterum. II, 237
    BITHYNIA. 552
    BISTAPIAE, quando coeperint usurpari. II, 479, 480
    BLATTAE. De duplici earum genere, et auctoribus de iis consulendis, II, 118.
    ---Salubris earum usus in medicina. Ibid.
    BOCHARTUS. Janum eumdem cum Noe existimavit, I, 188.
    ---Omnia refert ad familiam Noachicam. 
    BONA caduca et vacantia, ad quorum curam pertinerent, II, 308.
    ---Bona immobilia ecclesiis christianorum quando prohibita quando non. 566
    BONA dea. Eadem quae Fatua Fauna, I, 245. Vid. FATUA FAUNA.
    BONIFACIUS VIII, papa, Coelestinum V quare in custodia detinuerit. II, 345
    BONUM. De summo bono variae opiniones, I, 365, 366, 652, 655.
    ---In quo debeat constitui. 306, 307
    BOVES lucae. Vid. ELEPHAS.
    BRACHIA. Eorum vox usurpata in Bibliis ad significandum robur. II, 46
    BRANCHIDAE. Locus iste ubi situs, II, 316.
    ---Unde celebris, ibid.
    ---De ejus oraculo auctores. 406
    BRITANNIA. Utrum in ea natus Constantinus Magnus, II, 463, 464.
    ---Hanc Constantius non attigit, antequam Caesar foret 465.
    ---Quo sensu Constantinum Caesarem prima viderit eamque ille nobilitarit. 465
    Britannia gallica, quando, et unde nomen acceperit. II, 767
    BRUTA. Quodnam illorum et hominis discrimen, I, 267, 765.
    ---Quinam rationem ipsis tribuerint, 917.
    ---Aqua cur utantur tantum, non etiam igne, 311.
    ---De eorum creatione, ibid.
    ---Illorum animae morte solvuntur, 321.
    ---Quaenam habeant cum homine communia, 374.
    ---De eorum providentia, ibid.
    ---An, et ad quid ratio ipsis data, 918.
    ---De voluptatibus sensuum in iis, 705.
    ---Vox ipsis ab Aristotele tributa, 714.
    ---Omnia in usum hominis facta, 746, 1001.
    ---Ad linguas eorum interpretandas quinam incubuerint. 917
    [Col. 1160] BRUTESCIT, pro fit sensus expers. I, 283
    BURDINUS, detentus in custodia a Callixto II. II, 345
    BUTES, Veneris adulter. I, 215

C
    CABIRI dii, ubi culti, I, 194.
    ---De iis auctores. Ibid.
    CACA dea a Romanis culta. I, 226
    COECILIUM per ae, et Cecilium per e, facile esse posse nomina non confundenda. II, 593
    CAELESTINUS V papa, quare detentus in custodia a Bonifacio VIII. II, 345
    CAESAR (Julius). Primus Caesarum inter deos relatus est, I, 193, 199.
    ---Hunc honorem quomodo fuerit assecutus, I, 200 et ibid.
    ---De ejus clementia. 408
    CAESARES minores Augusti, II, 222.
    ---Eorum purpura eadem atque imperatorum, 227, 511, 756.
    ---Vocati etiam filii Augustorum, 335.
    ---Quo tempore tres fuerint in imperio, 343.
    ---Fuerunt plane in potestate Augustorum, 468, 488.
    ---Nomen eorum nullius imperii indicium fuit, 468.
    ---Diadema commune utrum habuerint cum imperatoribus, 511, 512.
    ---Utrum aliquando imperatorum nomen gesserint, 664.
    ---Augustae majestatis fuerunt haeredes, 714.
    ---Caesares relati inter deos, I, 193.
    ---Penes quos illorum consecrationis auctoritas esset. Ibid.
    CAESUS sanguis, pro sanguis caesorum. I, 581
    CALCARE, pro vastare, perdere, conculcare, II, 515.
    ---Calcare geniem, tyrannos, mortem. Ibid.
    CALLIPHO. Summum bonum in quo constituerit. I, 363
    CALLIXTUS II papa, Burdinum in custodia detinet. II, 345
    CALVA Venus. I, 225
    CALVITIES. De ejus dedecore. II, 33
    CAMPUS MARTIUS, quid fuerit et quando celebratus, II, 245, 458, 530.
    ---Celebratus etiam apud Francos, 458.
    ---Villa publica in eo quid fuerit. 525
    CANDIDIANA, urbs, ubi sita, et a quo forte denominata. II, 156
    CANDIDIANUS, filius Galerii ex concubina, II, 227, 336, 726.
    ---A Valeria Galerii uxore adoptatus, 273, 336.
    ---A Licinio quando occisus, ibid.
    ---Filiae Septeni Maximini desponsatus, 273.
    ---Quo anno natus. 456
    CANDIDATI immortalitatis, qui dicantur, I, 703
    CANES, culti apud Aegyptiis I, 621 et seq.
    ---Quomodo lugerentur. I, 622
    CANINA facundia. I, 701
    CANIS. Quinam in eo speciem quamdam ratiocinationis admiserint. II, 93
    CANNENSIS clades. I, 340
    CANON, quid sit, et ab indictione quid differat. II, 399, 771
    CAPIO, ONIS, nomen jurisconsultorum proprium. II, 45
    CAPITATIO. Huic urbana plebs a Galerio subjecta, II, 231 et seq.
    ---Quinam eam pendere imperatorum legibus non tenerentur, 232, 522, 739.
    ---Hanc Romani veteres non rejecerunt 413.
    ---Huic sola Romana plebs a Constantino exempta. Ibid.
    CAPITOLIA, in aliis urbibus extructa, quam Romae. II, 511
    CAPITOLIUM, I, 179.
    ---De ejus incendiis Cicero quid sensuerit, 400.
    ---A quo fundatum, et unde appellatum, ibid.
    ---Quoties incensum. Ibid.
    CAPTIVITAS, dicta de signo vel nota captivitatis. II, 753
    CAPTIVORUM redemptio magnum opus justitiae. I, 679
    CAPUT, orbi quare et globo similis in homine, II, 34.
    ---De duali numero in eo, 42.
    ---Caput varietatibus infligere, unum ex detestabilibus lugendi generibus. 375
    CARACALLA, Germani appellationem quando usurpaverit, II, 447.
    ---Quo anno tradita ipsi potestas tribunitia. Ibid.
    CARINUS, utrum victus et captus a Persis, pellisque ab iis illi detracta, II, 466.
    ---Quomodo perierit, ibid.
    ---Cari filius fuit. Ibid.
    CARNEADES. Ejus eloquentia celebrata, I, 595.
    ---De istius Romani legatione, ibid.
    ---Justitiam impugnat. 596
    CARPI, quinam II, 201
    ---Ubinam habitarent, 306.
    ---Populi transdanubiani, 330.
    ---Romanis saepe infesti, 396.
    ---Cum Francis, Gethis sive Gothis, et Scythis aliquando confusis, 445, 645.
    ---Urbes Carpiae, seu Carpicae. 477
    CARTHAGINIENSES. Hostias humanas Saturno immolabant. I, 232
    CARTHAGO Junonis cura. I, 341
    CARUS, quo anno coeperit imperare II, 465.
    ---Carini pater fuit, non avunculus, 466
    CASIA veterum non eadem ac recentiorum. II, 280
    CASSIDES, de qua materia fierent. II, 823
    CASTOR et POLLUX. Quare Tyndaridae appellati, I, 130.
    ---Alienarum sponsarum raptores, 161.
    ---Poetarum de illis commentum, 162.
    ---Variae eorum apparitiones. 289
    CATACLYSMUS, pro diluvium. I, 313
    [Col. 1161] CATACUMBAE, quae loca fuerint apud veteres, II, 546.---Unde dictae. Ibid.
    CATAMITI, quinam sint. I, 169
    CATAPHRYGES haeretici unde dicti, I, 541.
    ---Eorum auctores, quo tempore. Ibid.
    CATHARI haeretici, vid. NOVATIANI.
    CATO. Ejus mors, I, 406.
    ---An Socratica vanitatis imitator, ibid.
    ---Spontaneae mortis quaenam ipsi causae fuerint, 408.
    ---A quibus damnatus. 409
    CAUSA, scriptum saepe in antiquis codicibus, pro casus, II, 263, 371.
    ---Causa vel gratia, Graecis , saepe subauditum in auctoribus. 601
    CAUCASUS. Unde ejus immanitas. I, 584
    CAUSIDICI, a jurisconsultis in quo differrent. II, 520
    CECROPIDAE virgines. I, 208
    CEDERE impune. II, 137
    CEDO. Quid significet. I, 389
    CELEBRARE campum martium, asylum, etc., quid sit. II, 530, 777
    CENSITORES, a Censoribus quid differrent, II, 521, 735, 736.
    ---Eos jam ante Galerium in tabulis omnia retulisse. 522
    CENSUALIS forma, qualis fuerit, et quid continuerit. II, 337, 468, 736
    CEREBRUM. De ejus ventriculis, II, 412.
    ---Mentis sedes est. 64, 203
    CERERI frugum inventio tributa, I, 212.
    ---Ubi, quare culta, ibid.
    ---Unde Ceres dicta, ibid.
    ---Eadem qua Isis, 235.
    ---Cereris Eleusinae sacra, 237.
    ---Cereris Catanensis penetralia viris adire nefas erat, 275.
    ---Ennensis antiquissima. Ibid.
    CERES Milesia. 291
    CHALCEDONIUM fretum aliquando voluit Maximinus limitem esse Orientalis imperii, II, 361, 789.
    ---Ubi situm. Ibid.
    CHALDAEI. Illorum de mundi antiquitate commentum. I, 780
    CHAM, filius Noe, a patre maledictus, I, 327.
    ---Quas terras occupaverit. Ibid.
    CHANANAEI. Unde dicti, I, 327.
    ---Primi hominum Deum ignoraverunt. Ibid.
    CHAOS, quid sit, I, 131.
    ---An ab eo cuncta prodierint, 132.
    ---Error veterum de ejus aeternitate. 297
    CHILIASTAE. Illorum error unde fluxerit, I, 781, 1013.
    ---Hunc ex Patribus quinam amplexi sint, ibid
    ---A quibus renovatus, ibid.
    ---Hujus auctor quis fuerit, ibid.
    ---Quinam illum refellerent, 784.
    ---Ab Hieronymo solum irridetur. Ibid.
    CHIRON Aesculapium medicinam docet. I, 160
    CHLAMYDES quid fuerint, II. 362.
    ---Candidae quando summis pontificibus tributae, ibid. et 539.
    ---Vis Palatini utebantur. 793
    CHLORIS Zephyro nupta. I, 219
    CHRESTUS. Nomen illud bonam in partem accipi, I, 961.
    ---Unde deducatur, ibid.
    ---Nomen Romanis usitatum, II, 473.
    ---Quid significet, ibid.
    ---A Gentilibus Christo Domino quomodo inditum. Ibid.
    CHRISTIANI. Aedium gentilium diis sacrarum nomen quantum horrerent, I, 259.
    ---Quod ecclesias et altaria jam a septemdecim saeculis habuerint, ibid.
    ---Mos apud eos mortuos ungendi et lavandi, 270.
    ---Potestas ipsis a Deo data in daemonas, 334.
    ---Eorum de summo bono dogmata, 371.
    ---Illos decet simplicitas, 432.
    ---Indicta causa damnantur, 548.
    ---Apud illos pauci eloquentes, 550.
    ---Eorum cruciatus, 575.
    ---Desperati unde dicti, 577.
    ---Quibus convitiis impetiti ab ethnicis, 578.
    ---Quales sint, aut esse debeant, 583.
    ---De Gentilium in eos crudelitate, 584.
    ---A templi nomine abhorrebant, 586.
    ---Quod eorum stultitia esset sapientia, 588.
    ---De illorum incrementis, 589.
    ---De fervore lapsorum inter eos resipiscentium, 591.
    ---Illorum fortitudo, 593.
    ---Quomodo fratres essent, et pares inter se, 599.
    ---Ludis gladiatoriis ipsis interesse fas non erat, 606.
    ---De eorum patientia et justitia, 625.
    ---Deus ab inimicis suis affligi patitur, 626
    ---Numerus eorum augetur, 628.
    ---Ultio divina in eorum persecutores, 630.
    ---Usus luminum apud eos in conventiculis suis, 637, 994.
    ---Mos ille postea quare retentus, ibid.
    ---In quo ab ethnicis illi differant, 664.
    ---Ab humano sanguine quantum olim abhorrerent, 707, 709.
    ---Utrum ipsis aut militare liceat, aut in judicio accusare, 707, 998.
    ---Justi vocati a Lactantio, II, 102.
    ---Erant maximo numero apud Diocletianum, 215, 503.
    ---Quo sensu revocati ab exilio per Domitianum, 305.
    ---Zelus eorum ultro se morti pro fide asserentium, 315, 680.
    ---Carebant simulacris in suis ecclesiis, 317, 585.
    ---Taxati a Galerio, quod a prisca parentum simplicitate deflexissent, 339, 533.
    ---Ab Idolothytis semper abstinuerunt, 363.
    ---Novitatis saepe a paganis accusati, ternarium numerum in precibus cur amarent, 394, 473.
    ---Judaeorum nomine veniebant primis Ecclesiae temporibus, 473.
    ---[Col. 1162] Athaei, impii et irreligiosi vocati a gentilibus, 492.
    ---Conveniebant primo privatis in aedibus, 502, 583, 586.
    ---Ecclesias postea in urbibus aedificarunt, 502, 791.
    ---Romae fuerunt magno numero tempore Maxentii, 526.
    ---Rogabant pro salute imperatorum etiam gentilium, 533.
    ---Ab iis gentiles quid exigerent, cum cogerent eos fidem ejurare, 573.
    ---Illorum templa ad vitandam persecutionem frequentabant, 574.
    ---Utrum sub Domitiano et Trajano ecclesias habuerint, quales hodie cernimus, 584.
    ---Basilicas quando construxerint, 585.
    ---De more eorum crucis signum frontibus frequenter imponendi, 670.
    ---Magicis operationibus semper adversissimi, 673.
    ---Ecclesias suas in excelsis locis utrum semper construerent, 685.
    ---In persecutores suos invehi licitum sibi crediderunt, 701.
    ---Monstruosa sua fortitudine plerumque fregerunt illorum ferociam. 704
    CHRISTUS. Dux magnus a Lactantio dictus, I, 452.
    ---Princeps appellatur a prophetis, ibid.
    ---Nomen Christi non est proprium, sed regni nuncupatio, 464.
    ---A gentilibus in Chrestum immutatum, ibid.
    ---Hujus nominis significatio, ibid.
    ---Quod et regnum et sacerdotium Christo competat, ibid.
    ---De regno ejus terreno Lactantii error, 465, 808, 1013.
    ---De duplici ejus ortu, 465.
    ---Quo anno passus sit, et quo die, 474, 967.
    ---De causa ipsius Incarnationis, 475.
    ---De ea testimonia prophetarum. ibid.
    ---Cur ad Judaeos missus, 478.
    ---De ejus ortu ex Virgine, ibid.
    ---Emmanuel nunquam vocatus fuit, tamen verus Emmanuel, 479.
    ---Ad quid missus, 480.
    ---De duplici ejus adventu, 481.
    ---Sine Patre et sine Matre quomodo fuerit, 483.
    ---De eo prophetarum testimonia, ibid.
    ---Judaei virtute daemonis, daemones aiunt eum ejicere, et patrare miracula, 485, 491.
    ---De sacerdotio ipsius a prophetis praedicto, 487.
    ---Quo sensu nunquam se Deum dixerit, 490.
    ---De ejus vita et miraculis, ibid.
    ---Ejus Passio praedicta, 495, 502.
    ---Hanc ethnici christianis objiciebant, 496.
    ---De ejus morte, sepultura et resurrectione, 510.
    ---Qua hora expiraverit, ibid.
    ---De sole tunc obscurato. Ibid.
    Quale sepulcrum illius fuerit, 512.
    ---De ejus in Galilaeam post resurrectionem profectione, 514.
    ---De illius Ascensione, deque discipulorum ejus praedicatione, 516.
    ---Argumenta infidelium contra Incarnationem ipsius, 517.
    ---Ut homines erudiret, primum facere debuit, quae docuit, 521.
    ---Quomodo venire debuit, ut Dei et hominum mediator esset, 524.
    ---Quomodo viva lex sit, ibid.
    ---Quod quaecumque gessit, aut passus est, figuram et significationem magnam habuerint, 525.
    ---De ejus cruce, quanta vis in ea sit, 528.
    ---Quot dies in sepulcro remanserit, 535
    ---Quod magus non fuerit, 556.
    ---Fugatam justitiam reduxit, 570.
    ---De ejus adventu ad judicium, 796.
    ---De anno aetatis suae, quo passus est, 967.
    ---Medius inter Deum et hominem, 972.
    ---Quo sensu mediam substantiam gerere dicatur inter utrosque, ibid.
    ---Quomodo sit angelorum princeps et caput, 977.
    ---Quonam aetatis suae anno fuerit baptizatus, ibid.
    ---Quo anno, mense et die sit a Judaeis cruci affixus, II, 194, 393, 608 et seq.
    ---De missione Apostolorum ab eo post resurrectionem, 194.
    ---In coelum quomodo ascenderit, 195.
    ---Quo die passus putaretur tempore Lactantii, 386.
    ---Utrum anno decimo quinto Tiberii, 437.
    ---Chrestus quomodo vocatus ab ethnicis, 473.
    ---Deus aliquando dictus, 603.
    ---Baptismum quando instituerit, 616.
    ---Regni ejus in terris millenarii opinio unde desumpta, 636.
    ---Ejus monogramma quomodo expressum in nummis et labaris. 559, 813
    CHRYSIPPUS. Ejus de Deo sententia, 134.
    ---De ipsius doctrina auctores quinam consulendi, 135.
    ---Quinam fuerit, 406.
    ---Ejus mors. Ibid. et 950
    CIBALIS. II, 49
    CICERO. Veram religionem attingere cur non potuit, II, 112.
    ---Quam saepe Providentiam defenderit, I, 121.
    ---Quosnam secutus sit inter philosophos, ibid.
    ---De Deo quomodo senserit, 135.
    ---Ejus libri de legibus, 136.
    ---Platonis imitator, 196.
    ---Filiam consecrare voluit, 197.
    ---Fiducia illi defuit, 205.
    ---Intellexit vana esse, quae homines adorent, 263.
    ---Quid illum deterruerit ab errore destruendo, ibid.
    ---Ipsius nota vox, 268.
    ---Ejus de creatione mundi opinio, 297.
    ---Errat in laudanda philosophia, 385.
    ---Et in assignanda sapientiae origine, 386.
    ---Graecorum levitatem arguit, 388.
    ---Ejus invectivae in Antonium Philippicae unde dictae, 389.
    ---Philosophis quos praeferat, 395.
    ---Ejus de voluntaria morte sententia, 407.
    ---Redarguitur ejus error de hominum nativitate, 409.
    ---De varia eorum sorte post mortem illius sententiae, 410.
    ---Refellitur hoc ejus effatum, primum bonum esse non nasci, secundum quam primum mori, 411.
    ---Fortunae quantum tribuerit, 441.
    ---Quod Deo creatori debitum cultum non reddiderit, 457.
    ---Interpretatio quam affert vocis religionis redarguitur, 536.
    ---Libros suos de Officiis quanti fecerit, 640.
    ---Ejus legis divinae encomium, 660.
    ---De libertate et misericordia [Col. 1163] in pauperes quid senserit, 672.
    ---Illius de hospitalitate opinio refellitur, 677.
    ---Mors ejus unde orta. 702
    CICUTA, quid sit. II, 39
    CILIUM. II, 40
    CIMMERIA Sibylla. I, 142
    CIMMERIAE TENEBRAE, proverbium. I, 561
    CIMON. De ejus hospitalitate et misericordia in pauperes, I, 663.
    ---Ejus virtutum causa qualis putanda sit. I, 665
    CIRCE Marica. I, 236
    CIRCENSES ludi, christianis quam vitandi, I, 711.
    ---A quo primum celebrati, ibid.
    ---Quibus spectaculis celebrarentur, 712.
    ---De variis eorum nominibus, ibid.
    ---Cui Deo dicati, ibid.
    ---Ubinam celebrati. 941.
    ---Solemne munus natalibus principum, II, 428.
    ---Erant Hippodromi spectacula. 815
    CIRCUMEGIT MURO, pro inclusit intra murum. I, 191
    CIRCUMCEDERE, pro obsidere. II, 758
    CIRCUMCISIO. Judaeis imperata. I, 500
    CIRCUMSCRIPTE, pro breviter. I, 596
    CIRCUS. A quo Romae institutus, I, 711.
    ---Unde dictus, ibid.
    ---Non equi solum in eo exercebantur. II, 708
    CIRTA Africae, Nicephorium nunquam dicta, II, 555.
    ---Nihil habuit commune cum Virta, 556.
    ---Constantina postea dicta, et procul a mari sita, ibid.
    ---Olim Numidiae metropolis, 557.
    ---Ejus descriptio. Ibid.
    CITARE MORBOS, pro excitare. I, 334
    CITHERON. Mons. I, 247
    CLARISSIMATUS, honoraria dignitas major perfectissimatu, II, 228, 336.
    ---Clarissimi apud quem convenirent. 336
    CLARISSIMUS, titulus honoris. I, 598
    CLAUDIA, ejus historia, I, 290.
    ---In eam auctores quinam consulendi. Ibid. et 921
    CLAUDIUS (Appius). Luminibus orbatus. I, 290
    CLAUDIUS imperator, Judaeos christianosque Roma expellit, II, 473.
    ---Inter persecutores non ideo numeratus. Ibid.
    CLEANTHES. Ejus de Providentia divina testimonium, I, 121.
    ---De Deo quid senserit, 134.
    ---De doctrina ipsius auctores quinam consulendi, ibid.
    --- unde dictus, 406.
    ---Quomodo obierit. Ibid. et 950
    CLEOMBRAETUS. In mare se dedit praecipitem, I, 408 et 950.---Quis fuerit. Ibid.
    CLINICI philosophi. I, 367, 946
    CLOACINA dea, I, 220.
    ---Unde nomen ejus, ibid.
    ---Quinam ejus meminerint. Ibid.
    CLODIUS (Publius), incestus. I, 165
    CLYPAEI. De iis in quibus imperatores erant depicti. II, 550
    CNOSSUS, in Creta insula. I, 178
    CODEX THEODOSIANUS. Ex ipsius subscriptionibus, nihil certi colligi potest. II, 371
    CODICES manuscripti, fons plurimorum erratorum, quae occurrunt in antiquis. II, 319
    CODRUS, cur mortem subiit pro patria, I, 382.
    ---De ejus historia quinam scripserint. Ibid. et 946
    COELUM et Uranus idem, I, 183.
    ---Quod non sit Deus, 280.
    ---Illud volvi quinam negaverint, 426, 953.
    ---An rotundum, ibid.
    ---Nominis illius etymologia, 706.
    ---Rotunditas ejus sacris litteris magis consona. 954
    COENA ultima, data damnatis a judice et gladiatoribus, II, 567.
    ---Coena libera bestiariis concessa. Ibid.
    COENOFRURIUM, quis locus, et ubi situs, II, 307, 652.
    ---Melius coenofrurium. 397
    COLERE, idem quod habitare. I, 175
    COLLEGIUM Aesculapii, Serapis, Fabrum, Veneris, etc., de hominibus numinibus illis consecratis. II, 566
    COLLUCTATOR, qui cum aliquo colluctatur. II, 11
    COLOPHON, urbs, ubi sita, I, 148.
    ---Colophonium oraculum. Ibid.
    COLUMNAE, cultae olim pro simulacris, II, 498.
    ---Erigi solitae in locis publicis cum statuis imperatorum aut deorum. 510
    COMA. De ejus decore. II, 33
    COMITIALIS morbus, aut Herculeus. I, 160
    COMMENTATUM passive. I, 371
    COMMODUS imperator, ante proconsulare imperium sine potestate Caesar fuit, II, 469.
    ---Venationibus et confectionibus ferarum indulgebat. 517
    COMMUNITER CUM CULTORIBUS. I, 587
    COMPARES RECENTIORES, pro gladiatores suffecti. I, 707
    COMPONERE et COMPONI, de rebus antea turbatis. II, 750, 762
    CONCEDERE, pro cedere loco, locum dare alicui. II, 834
    CONCEPTIO. De ea, et ad illam feminae quid conferant, II, 54.
    ---Prolis similitudo unde oriatur. Ibid.
    [Col. 1164] CONCLUSIO SAECULI, pro finis mundi. I, 784, 793, 812
    CONCORDIA, res difficillima inter duos, eadem potentia praeditos, II, 330.
    ---Concordia Burrhi et Senecae in societate potentiae. Ibid.
    CONCULCARE, pro subigere, domare. II, 397
    CONCURRERE, pro ad pugnam procedere. II, 261, 814
    CONFECTIS PHILOSOPHIS, pro confossis vulneribus philosophis. I, 359
    CONFECTRIX, pro ea quae conficit. I, 769
    CONFESSIO, gloriosa quo sensu olim dicta, II, 597.
    ---Damnari ad confessionem, quid sit. 696
    CONFESSORES. Quinam primis Ecclesiae saeculis dicerentur, II, 389, 591.
    ---Oculi dextri illis quondam eruti, 539.
    ---Tria illorum genera ad minimum, 594.
    ---Iis deprecatoribus lapsi apud Deum utebantur, 596.
    ---Imo et apud Ecclesiae praefectos, 597.
    ---His illi pacem quandoque dimittebant. Ibid.
    CONFLARE, idem aliquando ac simul flare. II, 695
    CONGLOBATA semina, pro atomi. I, 760
    CONJURARE, in malam partem accipitur, vel simul jurare. I, 574
    CONSECRATIO. Vid. APOTHEOSIS.
    CONSENTANEE, adverbium. I, 368
    CONSENTES Dei. Si sunt majorum gentium. I, 199
    CONSTANTIA. An vera virtus. I, 697
    CONSTANTIA, soror Constantini, despondetur Licinio, II, 259.
    ---Sic Ario favit, ut fratrem etiam ad protegendum illum impelleret, ibid.
    ---Ubinam et quando Licinio nupserit. 262, 370, 818
    CONSTANTINA, urbs, non unica apud auctores, II, 555.
    ---Hodiernae in Africa descriptio, 557. Vid. CIRTA.
    CONSTANTINUS imperator. Per eum orbi justitia et sapientia restitutae sunt, I, 116.
    ---Nomine imperatoris quando fuerit insignitus, ibid.
    ---Quae cognomina gradatim assecutus fuerit, ibid.
    ---Imperatorum primus pacem dedit Christianis, ibid.
    ---Conversionis ejus causa, ibid.
    ---Quandonam Maxentium vicerit et obierit, ibid.
    ---Sancti Augustini de illo testimonium, 117.
    ---Constantinus magnus, quibus animi corporisque dotibus polleret adolescens, II, 223.
    ---Frustra insidiis appetitus, et feris objectus a Galerio, 233, 339.
    ---Quomodo dimissus ab eo, 233, 234.
    ---Ad patrem quomodo pervenerit, 234, 340.
    ---Accipit ab illo imperium, ibid.
    ---Laureatam imaginem suam mittit ad Galerium, 235, 341.
    ---Bellum gerit cum Maxentio, 367.
    ---Quo anno fuerit illud inchoatum, ibid., 461, 811.
    ---Quo successu confectum, 261.
    ---Quo die et loco crux ipsi ostensa in coelo, in qua vinceret, ibid.
    ---Imperator maximus a senatu salutatur, 262, 817.
    ---Ex Byzantio Constantinopolim quare nuncupaverit, 308.
    ---Hanc Romae aemulam facere studuit, ibid.
    ---Quaenam ipsi causa fuerit transferendi illuc imperii, 326.
    ---Fuit apud Diocletianum tempore illius abdicationis, 331.
    ---Dignitatem Caesaream utrum aliquando gesserit, 333, 524.
    ---Ad quam potissimum causam referri debeat discessus ejus a Galerio, 338.
    ---Utrum juvenculus ab illo in urbe Roma obsidis loco detentus fuerit specie religionis, ibid.
    ---Verius forte missum a patre ad Diocletianum, ut apud eum institueretur, 339, 507.
    ---Militavit fortiter in Asia sub Diocletiano et Galerio, 339, 507.
    ---Objectus fero leoni, quem vicit, 339, 522.
    ---Quo tempore ad patrem pervenerit. 340
    Primus annus ejus imperii quis fuerit, ibid.
    ---Ad quos seniores principes retulerit de delato sibi imperio, 341.
    ---Quando et a quo Caesar renuntiatus, 312.
    ---Ejus quatuor natales fuere, 343.
    ---Faustam in matrimonium utrum acceperit an postulaverit, 346.
    ---Consensus ipsius non requisitus, ad creandum Licinium imperatorem, 353-357.
    ---Mittit Mediolano ad Maximinum constitutionem pro Christianis, 363.
    ---Utrum Maxentio bellum ultro intulerit, 366, 367.
    ---Quando Roma profectus fuerit Mediolanum, 370, 817, 827.
    ---Natus ubinam, 463 et seq.
    ---Quo anno, 465, 742.
    ---Utrum a Diocletiano insidiis appetitus, 522, 523.
    ---Praetorianos cur sustulerit, 526.
    ---An nummos unquam sanctorum vultibus aut imagine Christi crucisque signaverit. 560, 561
    CONSTANTIUS Chlorus, dignus qui solus orbem gereret, II, 207.
    ---Princeps optimus ac benignissimus, ibid., 312, 718.
    ---Qualis fuerit sub eo persecutio, 217, 322, 504, 699.
    ---A Galerio cur contemptus, 227.
    ---Constantinum ab illo repetit morti proximus, 233.
    ---Huic imperium per manus tradit, 234.
    ---In lecto suo requiem vitae accepit, ibid.
    ---Ubinam sepultus, ibid.
    ---Quo anno obierit, ibid., 340, 523, 746.
    ---Quo die et anno Caesar factus, 307, 465, 469, 483.
    ---Victoriam de Germanis reportavit, 312, 504.
    ---Non ponitur in numero persecutorum, 323, 700.
    ---Ubinam purpuram induerit, 332.
    ---Utrum primum locum in imperio gesserit, post abdicationem Diocletiani et Maximiani, 335.
    ---Maximiani unde gener, 354, 257.
    ---Verb [Col. 1165] ejus ultima deficientis, 415.
    ---Britanniam non attigit antequam Caesar foret, 307.
    ---Persas utrum vicerit. 467, 504, 580
    CONSTITUERE, idem ac disjecta reponere, et firmiore statu roborare. II, 422
    CONSULES. Eorum designatio aut declaratio ad quos pertinuerit post Valerianum imperatorem, II, 326.
    ---De eorum processionibus, et per annum quot essent, 326, 327.
    ---Consus deus, idem ac Neptunus equestris, I, 712.
    ---Huic Circenses ludi consecrati. Ibid.
    CONTEMPLATIONE et in contemplationem, locutiones Patribus familiares. II, 423, 784
    CONTINENTIA, quid sit, I, 718.
    ---Ejus merces, I, 721
    CONTRA, vox in judiciis usitatissima, et quae formulam sapiat. II, 413
    CONTRAHERE vires, milites, pecuniam, etc., pro congregare, colligere. II, 806
    CONTRARIUS quam, latinitas dubia. I, 443
    CONTRECTARE oculis. II, 13
    CONTUMACIA, inferioris est in superiorem, II, 419.
    ---Victus contumacia, utrum dictum de homine qui contumactae suae sit impar. 357, 419, 457, 550
    CONVENTICULA, olim dicta ea loca, in quibus Christiani conveniebant, II, 472, 533, 699.
    ---Dictum item de quocumque coetu et congregatione, ibid.
    ---Eorum hodie vocabulum odiosissimum. 699
    et Coprianus, quid significent. I, 989
    COPRIANUS, per calumniam, pro Cyprianus, I, 552
    COR. De ejus ventriculis, et variis eorum nominibus, II, 42.
    ---De venis ejusdem, et illarum usu, ibid.
    ---Utrum primum nascentibus formetur in utero, 55.
    ---Quae animalia maximum illud habeant, 61.
    ---Utrum sit mentis sedes, 64.
    ---Caloris vitalis officina antiquis habitum, 69.
    ---Cor, pro animo, prudentia, sapientia, I, 415.
    ---Quod sit sedes timoris, I, 689.
    ---Principale est organon omnium affectuum. I, 690
    CORONA, quid significet. I, 528
    CORONAE. De purpureis et candidis, quaenam post mortem confessoribus et martyribus sint paratae. II, 704, 705
    CORPORARE, pro corpore indui. I, 310, 528
    CORPUS, ita comparatum ut animo servire debeat, II, 12.
    ---De omnibus ejus partibus, 30.
    ---Utrum sit hominis receptaculum, 75, 80.
    ---Mortuorum corpora non mutilata, sed integra servata a veteribus, 467.
    ---Corporis materia, I, 310.
    ---Animae debet esse subjectum, 321.
    ---Ejus officium, ibid
    ---Quo sensu diaboli dicatur esse a Lactantio, 322.
    ---Ab illo ignoratio in homine, 360.
    ---Quibuscum ipsi pugna sit, 379
    ---Ipsius et animi dimicatio, ibid.
    ---Ergastulum animae habetur a Platonicis, 381.
    ---Ejus est omne tempus, quod in terra transigitur, 383.
    ---Non est animae carcer, 763.
    ---Desideria ipsius esse mere temporalia, 770.
    ---Sine anima nihil potest, ibid.
    ---Corpora post resurrectionem qualia futura sint, 801.
    ---An corpus sit hominis receptaculum, hospitium, etc., animae instrumentum, 915.
    ---De ea quaestione sententia catholica. 916
    CORPUSCULUM, pro corpus humanum. II, 75
    CORROBORAMENTA, nova vox. I, 383
    CORYBANTES. Quinam fuerint. I, 187
    COTHURNATA scelera, quid sint. I, 710
    COTTA pontifex. I, 285
    CRATES. Contemnit divitias, I, 422, 952.
    ---Quinam fuerit. Ibid.
    CREARE et gignere, quid sint. I, 480
    CRATIO. Abusive de Verbo divino dicitur. I, 961
    CREDULITAS error magis quam culpa. II, 632
    CREMARI et uri, rigide loquendo differre, II, 733.
    ---Aliquando synonyma, ibid.
    ---Aliud esse cremari, et cremari in cineres. Ibid.
    CREMATIO corporum non sublata per Antoninos, II, 545.
    ---Lapsu temporis, et per Christianos abolita, ibid.
    ---Quando coeperit et desierit. Ibid.
    CRETA insula. I, 163
    CRIMEN, pro criminatione, seu criminum accusatione, II, 657
    CRITIAS tyrannus. I, 414
    CROESUM aut Crassum divitiis superare. I, 686
    CRUCIARE, pro cruci affigere. II, 607
    CRUCIABILES animae. I, 800
    CRUCIS Christi vis et ratio, I, 528, 531 et seq.
    ---Crux, poena infamis et servilis, 529.
    ---Quod ejus signo Christiani saepissime se signarent. 533
    CRURA. De mira Dei in eorum conformatione providentia. II, 59 et seq.
    CRURIFRAGIUM. Quale supplicium. I, 987
    CRUX. Ejus signo fugati daemones a fidelibus, II, 210, 314.
    ---De ejus potentia et efficacia, ibid., 216, 671, 672.
    ---Coeleste signum et immortale vocatum a Patribus, 261, 314, 671.
    ---De cruce ostensa Constantino in coelo, in qua [Col. 1166] vinceret, 261, 369, 428.
    ---De crucis signo in vestimentis hominum et in coelo viso tempore Juliani apostatae, 427, 428.
    ---Utrum Tertulliani tempore imago crucifixi cruci superaddita, 500.
    ---Crucium figurae multiplices apud veteres, 559.
    ---Mos veterum Christianorum crucis signum frontibus frequenter imponendi. 670
    Crux Gaviana. I, 505
    CULEUS, poena parricidii. I, 388
    CULTURA, pro cultus religiosus. I, 570
    CULTUS, plurali numero. I, 454
    CUM, pro quoniam. II, 208, 219, 661, 706
    CUMANA Sibylla. I, 143
    CUMAE, urbes ejus nominis. I, 890
    CUNEI, ex quo militum genere constarent. II, 807
    CUNINA dea.---Vid. JUNO.
    CUPIDITAS. Fons est malorum omnium, I, 567.
    ---Virtus an sit aut vitium, 694.
    ---Ad quem usum data, 704.
    ---Mundum regit. 738
    CUPIDO Dei istius origo, I, 207.
    ---Triumphum cupidinis poetae quinam scripserint. I, 896
    CURETES. Quinam, I, 178.
    ---An altores Jovis. 240
    CURIO consul. I, 146
    CURIO Maximus, Curiones minores, quinam dicti. II, 538
    CURTIUS. Cur se devoverit pro patria, I, 381.
    ---Ejus historia. I, 946
    CYBELE. Sacra ejus a Gallis sacerdotibus celebrabantur, I, 206.
    ---Varia ejus nomina, 233.
    ---Sacrorum ejus celebrandorum ritus, 234.
    ---Antistites ejus Melissae nuncupatae, 248.
    ---Dea montium cur vocata, II, 404.
    ---Item , seu dicta, ibid.
    ---Eadem lapis sacer, nomine Agdus, in finibus Phrygiae, 496.
    ---Domina proprie dicta. 572
    CYNICORUM inverecundia, I, 394.
    ---Eorum nomen, ibid.
    ---Eorum princeps. Ibid.
    CYNOSURA, urbs. I, 160
    CYPRIANUS. Religionis assertor, I, 551.
    ---Tertullianum quanti faceret, ibid.
    ---Ejus praeconium, 552.
    ---Opera illius in quo peccent, ibid.
    ---A gentilibus derisus, ibid.
    ---De eo Hieronymi testimonium, ibid.
    ---A Lactantio immerito reprehensus. I, 563
    CYRENAICI philosophi. I, 363
    CYRILLA, Decii junioris filia, christiana credita. II, 475
    CYRRHA, oppidum ad radicem Parnassi. II, 479
    CYRUS. Quo tempore in Persas ceperit imperium. I, 460

D
    DACI, aliquando Dacisci appellati, II, 416.
    ---Montem coluerunt instar numinis. 494
    DACIA rebellans censui subjecta a Trajano, II, 232, 338.
    ---Duplex, superior et inferior, 232, 490.
    ---Nova quae fuerit, 312, 489, 490.
    ---Amissa a Gallieno, et ab Aureliano recuperata, 312.
    ---Dacia Ripensis, unde dicta, 490.
    ---Mediterranea quare sic appellata, ibid.
    ---Istro nova proxima. Ibid.
    DAEMON. Apud veteres idem est atque angelus aut genius. I, 151, 534
    Daemones, crucis signo fugati a fidelibus, II, 210, 314.
    ---Daemonum duo genera, I, 331.
    ---Unde daemones appellati, ibid., 937.
    ---Eorum responsa ambigua, 938.
    ---Daemon Socratis, 332.
    ---Vagantur per omnem terram, ibid.
    ---Sub Geniorum nomine coluntur, 333.
    ---Illorum natura, ibid.
    ---Fallaciae, 334.
    ---Christianorum potestas in eos, ibid.
    ---Quibus nocere possint, ibid.
    ---Artes malae ab ipsis inventae, 336.
    ---Nomen et cultum deorum affectant, 337.
    ------Unde aliquando edant prodigia, 338.
    ---Homines quomodo fallant, ibid.
    ---Humanas hostias excogitaverunt, 341.
    ---Crucis signo terrentur, 531.
    ---Christum timent, non Jovem, 534.
    ---Eorum furor in Christianos, 623.
    ---Castigatio illorum in diem judicii non reservatur, 801.
    ---Quo tempore peccaverint, et ubi dejecti sint, 935.
    ---Post peccatum obstinati manent in malo, 936.
    ---De diversis daemonum generibus, 937.
    ---Quaenam futura noscant, ibid.
    ---Num gaudium percipiant ex hominum peccatis, 938.
    ---Quod honorem affectent. 940
    . Unde istud nomen. 331
    DANAE. An aureo imbre sit delusa. I, 170
    DANIEL propheta. Inter prophetas a Judaeis non numeratur. I, 480
    DANUBIUS, limes constitutus duarum Daciarum, II, 313
    ---Idem atque Ister, 327.
    ---Danuvius quandoque dictus, 489.
    ---Limes antiqui Romani imperii. 707
    DARE, pro dicere, docere. II, 247, 779
    DAVID propheta. Quod rex fuerit potentissimus, I, 468.
    ---Ab illo ad Christi mortem quot anni numerentur. 509
    DAZA, sive DAIA. Vid. MAXIMINUS.
    DEBELLATRIX PUDORIS libido. I, 158
    DEBILES. Latinis quid sint. II, 794
    DEBILITATIO, non omnis mutilatio est. II, 794 [Col. 1167]
    DECEMVIRI. In condendis XII tabularum legibus injusti. I, 663
    Decemviri, praepositi ad libros Sibyllinos inspiciendos. II, 561
    DECENNALIA. Eorum origo, II, 409.
    ---Quando celebrarentur. Ibid.
    DECII. Cur se devoverint pro patria, I, 381.
    ---De iis auctores quinam consulendi. I, 946
    DECIUS, animal execrabile, II, 200.
    ---Christianos persequitur, ibid.
    ---Ejus interitus, ibid.
    ---Quot annos imperaverit, ibid. et 441.
    ---Mors ejus ultioni divinae attributa, 201.
    ---Quo genere mortis perierit, 306, 645
    ---Jussit ut Christiani cibis immolatitiis vescerentur, 263, 795.
    ---Cui successerit in imperio, 441.
    ---Quando coeperit imperare, ibid. et 645.
    ---Quo anno et qua anni tempestate obierit, 441, 646.
    ---Ubinam occisus, ibid.
    ---Carpos vicit. 476
    DECLAMATIONES, quaenam dictae sint. I, 885
    DECURIONES, jure civili Romano torqueri non poterant, II, 228, 336, 516.
    ---Quando postea, et qua de causa id licuerit. Ibid.
    DEFLAGRARE, pro defervescere. II, 693
    DEJECTUS ANIMI. 402
    DELIBATUM, quid proprie fuerit. II, 253, 796
    DELUBRUM, quid sit, I, 166.
    ---Dictum a veteribus de stipite delabrato, II, 500.
    ---Non usurpatum nisi de re sacra, vel loco religioso. Ibid.
    DEMENTARE, DEMENTIRE, pro insanire, dementem esse. I, 534, II, 101, 655
    DEMETRIANUS auditor. I, 563
    DEMETRIUS Poliocertes, Jupiter ab Atheniensibus quare dictus. II, 474
    DEMUTARE, DEMUTATIO, pro mutare, mutatio. II, 655
    DEMOCRITUS. Asseruit omnia fortuito facta, I, 119, 760.
    ---Ex illo pleraque hausit Epicurus, 119, 402.
    ---Quomodo vixerit et obierit, 404.
    ---De ejus morte opiniones, 407.
    ---Contemnit divitias, et sponte excaecatur, 4[.....]2.
    ---Quod veritatem dixerit in puteo demersam. 439
    DEMOPHILE Sibylla. I, 143
    DENTES, plus ad loquendum conferunt quam lingua, II, 44.
    ---De mirabili illorum ordine et structura, ibid.
    ---Molares unde dicti. Ibid.
    DEPINGERE, pro observare. I, 532
    DESCRIBERE, ut apud Graecos, verbum usitatum de censu. II, 415
    DESERTIO pugnae imperatori et militibus turpissimae. II, 825
    DESIDERE, idem quod descendere. II, 742
    DETRACTARE, pro detrectare. II, 664
    DEUCALIONIS diluvium. I, 313
    DEUS. Ejus consilia et dispositiones cogitatio humana non potest assequi, I, 113.
    ---Summus Deus, locutio Lactantiana, ibid.
    ---Est pater et judex, 117,
    ---Est doctor sapientiae, duxque veritatis, 118.
    ---Ejus providentia, 120.
    ---Ejus unitas, 122.
    ---Eum unum ex poetis quinam agnoverint, ibid.
    ---Ejus nomina apud Ethnicos, ibid.
    ---Accidentia cadere non possunt in illum, 123.
    ---Unus praedicatur a prophetis, 127.
    ---Et a poetis, 129.
    ---Cur ei nomen non sit, 140.
    ---Hunc mundi conditorem Sibyllae confitentur, 147.
    ---De illo Apollinis testimonium, 148.
    ---Non est solitarius licit unus, 149.
    ---Ejus nomen extruditur, quando aliis tribuitur, 150.
    ---Nullo modo potest comprehendi, 152.
    ---Non a seipso genitus est aut procreatus, 152,
    ---Vis ejus ac majestas a Platone praedicata, 153.
    ---Sexu non eget, 155
    ---Est vere omnipotens ibid.
    ---Nomen Jovis ipsi tribui non potest, 176.
    ---Verus est omnium pater, 177.
    ---Quare non potest dici quod fuit. 184.
    ---In eum cadere non potest, ut concipiat, 202.
    ---Nec cadit in illum imbecillitas, 204.
    ---Hunc deorum cultores confitentur, 255.
    ---Unde adversus eum impietas, 256.
    ---Ille solus creator est colendus, 276.
    ---Ex nihilo fecit omnia, 298.
    ---Ipse natura est, 299, 304.
    ---Ea scrutari nefas, quae celata voluit, 304, 305.
    ---Huic quare Oriens accenseatur, 307.
    ---Solus habet rerum omnium cum Filio potestatem, 338.
    ---De ejus patientia et ultione, 341.
    ---Ira quo sensu ipsi conveniat, 342, 942.
    ---Ipse est summa sapientia, 352.
    ---Ejus contemplatio quid sit, 373.
    ---Huic soli vindicta in integro est, 408.
    ---Ejus praecepta quantum valeant, 432.
    ---Solus virtutem potest honorare, 435.
    ---Unus est pater et dominus, 454.
    ---Solus est , ibid.
    ---Amare debemus eum tanquam filii, et timere tamquam servi, 456.
    ---Fons est sapientiae et religionis, ibid.
    ---Filium ab aeterno quomodo genuerit, 467, 922, 961.
    ---Antiquus dierum quare a Propheta dictus, 481.
    ---Agnoscere eum quid sit, 535.
    ---Quod unus sit Deus, licet filium habeat aequalem, 539.
    ---Coli non potest, nisi per filium, 540.
    ---Pater omnibus idem est, 569.
    ---Illius templum, 572.
    ---Ejus cultu vitia omnia fugantur, ibid.
    ---Cultus ejus devotionem maximam fidemque disiderat, 616.
    ---Malos potentes esse ac beatos, bonos vero miseros [Col. 1168] et inopes cur patiatur, 626.
    ---Quo ritu coli eum oporteat, 634.
    ---Quod sacrificiis non indigeat, 635.
    ---Neque terrenis indiget operibus, 636.
    ---Fons est bonorum, 653.
    ---Non potest rationem hominis obtinere qui eum nescit, 662.
    ---Fons est ipse bonitatis, ibid.
    ---Ipse est omnis virtutis ac doctrinae caput, 664.
    ---Praeceptorum ejus observationem facilem esse, 698.
    ---De ejus bonitate et clementia, 722.
    ---Quod ipsi nihil sit clausum aut secretum, 724.
    ---De cultu illo digno, atque de illum laudandi forma, 728.
    ---Illi cur pauperes et humiles credant facilius, quam divites, 738.
    ---Inter ipsius hominisque sapientiam quantum distet, 740.
    ---Illi soli nota sunt opera sua, ibid.
    ---Quod non sit mundo permixtus, 742.
    ---Quo sensu mundum corpus ejus fecerit Plato, 741.
    ---Coli se et honorari ab homine cur expetat, 754
    ---Aspectu comprehendi nequit, sed mentis oculis est intuendus, 764.
    ---Solus est qui aeternae vitae praemium largiatur, 780.
    ---De inenarrabili ipsius potestate etiam in incorporalia, 800.
    ---Dei nomen unde deductum, 890.
    ---Quod angelis non indiguerit, ut non esset solitarius, 893.
    ---Deus non se Deum genuit, 894.
    ---Quod in eo cogitatio nulla sit, ac proinde neque prudentia, 921.
    ---Cur mala fieri permittat, 941.
    ---Ejus permissio quo sensu actio dicatur, 955.
    ---In illo non est aliud intelligere, et aliud esse, 963.
    ---Quo sensu sit in eo sapientia, 966.
    ---Voluntas ejus circa hominum reprobationem, 984.
    ---Quo sensu dicatur derelinquere, indurare, excaecare. 986
    Quod sit unus, nec possint esse plures, II, 110.
    ---Ejus providentia in varia animantium configuratione, 31.
    ---Ipsius muneris est, quod vivimus, 74.
    ---Lumen est humanae mentis, 81.
    ---Utrum figuram aliquam habeat, 83.
    ---Non est otiosus et nihil curans, 89, 126 et seq.
    ---Quo sensu ira ipsi tribuatur, 89, 92, 131.
    ---Nec mente comprehendi potest, nec lingua enarrari, 111.
    ---De ejus unitate sententiae philosophorum, 112, 113.
    ---Timoris illius necessitas, 114.
    ---Qua providentia bona et mala ordinaverit, 119 et seq.
    ---In eum non cadit neque timor, neque libido, neque invidia aut cupiditas, 124.
    ---Etiam cum malis obest, nocens non est, 128.
    ---Ejus misericordia et patientia, 137, 138.
    ---Ira ejus quomodo immortalis, 140.
    ---Deus summus, locutio frequens Lactantio, 193, 820, 825.
    ---Domini nomine jure appellatus. 572
    , nomen Bacchi apud Arabes. II, 494
    DIA, insula Cretae adjacens. I, 895
    DIABOLUS. Bonus creatus a Deo, per se malus effectus est, I, 295.
    ---Primum ejus peccatum, ibid. et 923.
    ---Huic Occidens quare tribuatur, 307.
    ---Illi Deus ab initio terrae dederat potestatem, 330.
    ---Quare a Trimegisto appelletur, 331.
    ---Universis hominibus insidiatur, 443.
    ---Patres quinam eum non statim ad poenam detrusum arbitrati sunt, ibid.
    ---Homines variis artibus captat, 648
    ---Fons est malorum, 653.
    ---De ipsius alligatione per mille annos, 808.
    ---De ejus emissione, 813.
    ---Quare diabolus appellatur, 924.
    ---Parvula mora intercessit inter creationem illius et lapsum, 938.
    ---In quem locum post peccatum fuerit detrusus, ibid.
    ---Adversarius vocatus, II, 191, 471, 600.
    ---Dux et imperator eorum qui Ecclesiam Christi persequuntur. 504
    DIACONI, vocati ministri simpliciter, II, 503, 695.
    ---Item et ministri Dei, Christi, etc., 695, 696
    DIADEMA, utrum Caesaribus commune cum imperatoribus, II, 511.
    ---Illud imperatorum Romanorum primus quis sumpserit, 512.
    ---Quale esset, Ibid.
    DIAGORAS. Exclusit deos, I, 120.
    ---Ab Atheniensibus proscriptus est, ibid.
    ---Quos libros scripserit, ibid.
    --- quare cognominatus, II, 99.
    ---Quo tempore vixerit, ibid.
    ---Melius unde dictus. ibid.
    DIANA. Ejus virginitas quam suspecta, I, 209.
    ---Sacrificia humana ipsi oblata apud taros, 230.
    ---Thoanthea cur dicta, 229.
    ---Erat inter Nautarum numina, 237.
    ---Trivia unde appellata, 354.
    ---Nemorensis dicta et montivaga, II, 493.
    ---Tauricae simulacrum ab Oreste sublatum ubi jaceret. 498
    DICATIO pro dignatione. II, 268, 373
    DICAEARCHUS. Quinam fuerit, I, 404.
    ---Ejus de aeternitate hominis et animae sententia. ibid. et 761
    DICE, seu justitia, paganorum dea I, 392,
    ---Eadem quae Astraea, Themis, etc., ibid.
    DIES, apud Romanos qualis fuerit, et unde illum inciperent, II, 383, 384.
    ---Quomodo numeretur ab astronomis, 436.
    ---Dies mensium Asiani qua ratione putarent, 443.
    ---De diebus nefastis et felicibus, 501.
    ---Quos praesertim dies suppliciis Romani praesides destinarent. 702
    DIESPITER, Jovis cognomen. I, 190
    DIFFICILITER, rara vox sed Ciceroniana. II, 663
    DIGITI De illorum specie, usu, numero in manu et ordine, II, 45, 46.
    ---De eorumdem usu et forma in pedibus. 59, 60
    DIGNE, DIGNISSIME, pro sicut erat meritus. II, 648 [Col. 1169]
    DII. De iis philosophorum sententia, I, 120.
    ---Non multis opus est ad mundi regimen, 122.
    ---Poetae bellantes illos inter se finxerunt, 125.
    ---Dii populares, 134.
    ---Quomodo dii crediti sint, 156.
    ---De iis auctores consulendi, 177.
    ---Quomodo homines cum fuerint, dii sint nominati, 192.
    ---Dii provinciales quinam, 194, 195.
    ---Dii majorum gentium, 199.
    ---Quod dii esse non possint diversi sexus, 201.
    ---Eorum aerumnae, 206.
    ---De collatis ab iis in homines beneficiis, 209.
    ---Ne homines quidem probi fuerunt, 216.
    ---De diis Romanorum propriis, ibid.
    ---De sacris deorum et eorum mysteriis, 230.
    ---Illis consecratis nomina immutantur, 236.
    ---Simulacra eorum et insignia humeris bajulantur, 241.
    ---Eorum sacra in Italia quis instituerit, 242.
    ---Illorum colendorum initium, 247.
    ---Mos eorum simulacra coronandi, 256.
    ---Imagines illorum non erant dii apud Gentiles, 258.
    ---Illarum fingendarum quae ratio primo inventa, 259.
    ---Diis velato capite sacrificabantur, 265.
    ---Donis pretiosis fustra excoluntur, 270.
    ---Sua habebant velamenta et amicula, 272.
    ---Iis ipsis a quibus violati erant, nihil nocere potuerunt, 273.
    ---Patris nomine quod nemo illorum vocari possit, 453, 458.
    ---Iidem sunt daemones, 534.
    ---Illorum cultus mala omnia advexit, 573.
    ---De flagitiis illorum qui colunt eos, 575.
    ---Quod boni et justi esse non possint, 583.
    ---De eorum crudelitate in christianos, 384.
    ---Merito a prophetis bestiae nominati, ibid.
    ---De illorum inscitia, furoribus atque odio in fideles, 611.
    ---Eorum religio quam inanis, 617.
    ---Cultus illorum caecitas, 625.
    ---Honores divinos quomodo adepti sint, II, 111.
    ---Multi esse non possunt, 110.
    ---Montium dii quinam, 403 et seq.; 493 et seq.
    ---Omnes dii, pro omnia deorum templa. 708, 792
    DIGITIS summis sacrificare. I, 224
    DILUVIA quot numerentur, I, 313.
    ---De iis fides quam incerta, ibid.
    ---De annis quos vixere homines post diluvium, 934.
    ---Post diluvium humana vita in centum et viginti annis collecta non fuit. Ibid.
    DINOMACHUS. Summum bonum in quo constituerit. I, 364
    DIOCLEA, Diocletiani mater, II, 514.
    ---Item patria ipsius, uba sita, 513
    ---Utrum natus in ea. 514
    DIOCLETIANUS, scelerum inventor et malorum machinator, II, 204.
    ---Quos et qua de causa imperii fecerit participes, 204, 307, 482, 483.
    ---Orbem romanum qua ratione subverterit, 204.
    ---Ejus avaritia, 205, 307, 652.
    ---Diocles vocatus ante susceptum et post depositum imperium, 209, 226, 313, 763.
    ---Ipsius timiditas, 208, 652, 662.
    ---Scrutator rerum futurarum, 210, 314, 668.
    ---Ejus in Christianos persecutio unde orta, 210, 211.
    ---Illius in velanda serveritate sua calliditas, 213, 216, 405, 581.
    ---Incidit in dementiam, 220.
    ---An imperium sponte deposuerit, 220 et seq. 332.
    ---Imperatorum primus voluit adorari, 223.
    ---Quo die et anno purpuram deposuerit, 225, 328; 510, 552, 721, 722.
    ---Veteranus rex eleganter dictus, 334, 724.
    ---Vivus vidit imagines suas aboleri, 259, 365.
    ---Quo genere mortis sit extinctus, ibid., 552, 809,
    ---Quando obierit, 365, 366, 552, 809.
    ---Unde oriendus, 309, 513 et seq.
    ---Quot annos imperaverit, 309, 552.
    ---Quo anno triumphum egerit de Narseo, 313, 316.
    ---Nullam alium uxorem habuit, quam Priscam, 318, 320.
    ---Hanc quando duxerit, ibid.
    ---Quam feliciter regnaverit, 324.
    ---Quo anno Vicennalia ipsius celebrata, 325.
    ---Ad imperium quo die et anno sit promotus, ibid., 652, 706.
    ---Nonus ejus consulatus quem annum incidat, 326, 706.
    ---De decimo quid sentiendum, 328.
    ---Memorabile dictum ipsius imperium resumere respuentis, 352.
    ---Consensus ejus utrum expetitus ad creandum Licinium imperatorem, 353.
    ---In vita communi quot annos egerit, 552, 808.
    ---Multa praeclara opera extruxit, 483.
    ---Qua superbia Galerium ad carpentum suum currere passus sit. 488.
    ---Utrum primus imperatorum gemmas adhibuerit in calceis, ibid.
    ---Post depositum imperium quo concesserit, 513.
    ---Utrum post mortem relatus inter divos, 513.
    ---Utrum cum Persis bellum gesserit, 580.
    ---Favit aliquando Christianis, 652.
    ---Quo aetatis anno sit mortuus, 657.
    ---Utrum post depositum imperium servata illi potestas imperatores alios creandi. 764
    DIOGENES Cynicus. Captus, sed redemptus. I, 430
    DIONYSIUS Tyrannus. Sacrilegia sua jocis excusat, I, 273, 919.
    ---Quanta felicitate regnaverit, 273.
    ---Platonem diu secum habuit. 274
    DIREMPTIO, vox insolens. I, 822
    DIREPERE et DERIPERE, in quo differant. II, 203, 240, 527, 649
    DIS. Idem quod graece . 900
    DISCIPLINA solemnis Novi Testamenti, quid sit. II, 616, 617
    DISCORDIA. Quod non sit secundum hominis rationem. I, 671 [Col. 1170]
    DISCRESCERE, pro decrescere, II, 422.
    ---Item pro intumescendo dilatari. 780
    DISCREVERAT, a discresco, pro distendo. Discrescere, gallice, éntendre davantage. II, 248
    DISERTUS, quis sit, quis eloquens. I, 385
    DISJECTUS animi, idem quod animo dissolutus. II, 662
    DISPATENTIA. I, 374
    DISPATER. Pluto ita appellatur. I, 190, 900
    DISPOSITIO, DISPONERE, quo sensu receptae voces tempore Lactantii. II, 222, 329, 782
    DISPUTARE, idem ac conferre cum aliquo. II, 240, 232
    DISSERERE, quid sit. I, 114
    DISSICERE, pro dissecare. I, 288, 402
    DISSIPABILIS, rara vox, at Ciceroniana. II, 105
    DISTRAHERE, pro separare. II, 806
    DIVI lapides, quinam dicti. II, 495
    DIVINATIO superstitiosa, a timore proficiscitur. II, 403
    DIVINITAS, vox pro Deo usurpata. II, 268, 431, 828, 829
    DIUS mensis, in Asianorum proconsularium anno solari quotus esset, II, 443.
    ---Unde inciperet. Ibid.
    DOLABELLA consul. I, 201.
    DOLORIS privationem non esse summum bonum. I, 367
    DOLUS malus bonae fidei opponitur, II, 766.
    ---Ejus definitio. Ibid.
    DOMESTICI, quandoque dicti corporis imperatorii custodes, qui domi excubabant. II, 407
    DOMINARI, cum gignendi casu, II, 122.
    ---Idem passive positum. 218, 324
    DOMINI nomen ab Ethnicis diis deabusque inditum. II, 572
    DOMITIANUS, ab Apollonio delusus. I, 557
    DOMITIANUS, non minor tyrannus Nerone, II, 198.
    ---De longa et felici ejus dominatione, 199, 639, 640.
    ---Memoria ejus erasa et acta rescissa, 199, 305, 395, 641.
    ---Multa mirabilia opera fabricaverat, ibid., 396.
    ---Duodecim Caesarum postremus, 198.
    ---Calvus Nero, et portio Neronis in crudelitate dictus, ibid., 304, 305, 395.
    ---Quando saevire coeperit in Christianos et fuerit interfectus, 439, 640.
    ---Illos utrum ab exilio revocaverit, 305, 475.
    ---Tito fratri quo anno successerit, 439, 640.
    ---Caesaris appellatio utrum illi potestatis aliquid attulerit 468.
    ---Occisus a suis domi, in palatio, 475, 640, 641.
    ---Ecclesiam non diu persecutus est, 476, 640.
    ---Cur non numeratus a Prudentio inter persecutores, 476.
    ---Utrum sub illo habuerint Christiani ecclesias, quales nunc cernimus, 584.
    ---A Nerone ad eum quot anni effluxerint, 639.
    ---Quo aetatis ejus anno Nero occuberit, ibid.
    ---Catalogus operum quae fabricaverat. 641
    DOMITIORUM monumentum, ubi situm, II, 304.
    ---In eo Neronis reliquiae conditae. Ibid
    DOMITIUS jurisconsultus. I, 587
    DONATISTAE, iidem ac Monteses, seu Montenses. II, 315
    DONATUS, cui libri de Ira Dei et de Mortibus persecutorum sunt inscripti, II, 79.
    ---Novies tormenta pro Christo pertulit, 189, 217.
    ---Sex annis detentus in carcere, 189.
    ---Emissus extremis Galerii temporibus, 190, 250, 301, 324.
    ---Ejus in fide constantia, 217, 218.
    ---Unus fuit e sanctioribus Ecclesiae confessoribus. 594
    DOROTHEUS, laudatus ab Eusebio, fuit ex numero praepositorum sub Diocletiano. II, 315, 448
    DUCI et DEDUCI, absolute, pro duci ad supplicium. II, 548, 806
    DUPLICITAS. II, 35, 42
    DUUMVIRI, praepositi ad libros Sibyllinos inspiciendos. II, 56

E
    EBORIS usus in sacris quantus fuerit. I, 728, 1000
    ECCLESIA. Ecclesiae nomen apud Christianos, I, 259.
    ---Sola catholica Ecclesia verum Dei cultum retinet, 542
    ---Quaenam illa sit, 543.
    ---Ecclesiae a christianis primo constructae valde obscurae, 638.
    ---De eorum ecclesiis sententia orthodoxa, 911.
    ---Apud eos quam sint antiquae, ibid.
    ---Contra illas haeretici quinam insurrexerint, 913.
    ---Earum ornatum Deo esse acceptissimum, 919.
    ---De more antiquissimo illas exornandi. Ibid.
    ECCLESIA christiana, post mortem Domitiani restituta, clarius ennituit, II, 199, 200.
    ---Ecclesiae nomine aedem rebus sacris destinatam christiani significabant, 213.
    ---Ecclesia verum Dei templum, 203, 394.
    ---Ecclesiae christianorum primus saeculis carebant simulacris, 318.
    ---Calamitosus Ecclesiae christianae status quarto saeculo, 359.
    ---Ecclesiis bona immobilia quando prohibita, quando non, 566
    ---Utrum sub Domitiano et Trojano aedificatae quales nunc habemus, 584.
    ---Ecclesia christiana quando constituta demum censenda sit, 606, 629.
    ---Ecclesiae utrum in excelsis locis positae. 685
    [Col. 1171] EDEN. Regio, ubi paradisus. I, 322
    EDICTUM Diocletiani et Maximiani adversus christianos, quo die et anno promulgatum, II, 213, 317, 506, 687.
    ---Galerii pro christianis quando emissum, et propositum Nicomediae, 250, 781, 786.
    ---Constantini et Licinii in eorum gratiam quando, et ubi emissum, aut promulgatum, 267, 827.
    ---Quodnam discrimen inter edicta et litteras imperatorum ad praesides, 833.
    ---Edicta generalia quorum nominibus inscriberentur, 381.
    ---Non proponebantur in provinciis, nisi praesidum programmate munita. 566, 785, 827, 833
    EFFECTIO, rara vox, at Ciceroniana. II, 105
    EGERIA dea. Simulati Numae cum ea congressus, I, 243.
    ---Unde dicta. Ibid.
    EGREGIUS, titulus honoris. I, 598
    ELAGABALUS. Deus sub montis specie cultus, II, 404.
    ---Unde dictus, ibid.
    ---Quale illius simulacrum. Ibid.
    ELEEMOSYNA. Quod Deus illi veniam tribuat peccatorum. I, 686
    ELEPHANTIATI. Qui vere tales sint, I, 526.
    ---An leprose. 527
    ELEPHAS. Leuca bos unde dictus, II, 19.
    ---Dei providentia in ejus proboscide, 26.
    ---Elephanti ad currum juncti a Veteribus. 218, 324
    ELEUSINIA sacra. Unde cognominata, et quo ritu celebrata. I, 237
    ELEUTHERIA, utrum uxor Diocletiani. II, 321, 542
    ELIAS propheta. An mittendus a Deo in fide mundi, I, 1008.
    ---De futura ejus comite. 1009
    ELIAS et Enochus, an reversuri et futuri in fine mundi Christi praecursores, II, 395, 635.
    ---Translati vivi in coelum quare crediti. Ibid.
    ELOQUENTIA multum philosophiae debet, I, 114.
    ---Quomodo juvenes olim ad eam erudiebantur, ibid.
    ---Non est damnata a Lactantio. 348
    EMMANUEL, quid significet, I, 479.
    ---Quod eo nomine Christus nunquam fuerit appellatus. Ibid.
    EMPEDOCLES. An poeta aut philosophus, I, 320, 931.
    ---Quatuor elementa rerum principium statuit, 320.
    ---In Aetnam se praecipitat, 406, 950.
    ---Omnia ex lite et amicitia elementorum constare dixit. 929
    ENDO, pro in. I, 211
    ENNA, urbs Siciliae ubi Ceres culta. I, 275
    ENNIUS. De diis ejus historia quid referat, I, 190.
    ---Illa quam vera sit. 191
    EPICTETI de Providentia testimonium. I, 120
    EPICURUS. Asseruit fortuito facta omnia, I, 120.
    ---Ex Democrito pleraque hausit, ibid.
    ---Illius aetas, 303.
    ---Ortum animalium terrae tribuit, 316.
    ---Solem tantum dixit quantus videtur, 353.
    ---Summum bonum in quo constituerit, 363, 945.
    ---Ejus continentia, 363, 399, 945.
    Quomodo Deum beatum et incorruptum intellexerit, 380.
    ---Disciplina illius unde celebrior, 398.
    ---Omnem doctrinam damnat, ibid.
    ---Unde fluxerit tota ejus disciplina, 399.
    ---Providentiam negat, 401.
    ---Ejus de mente ratiocinatio, 403.
    ---Ejus doctrina flagitiis viam aperit, 404.
    ---Rudes litterarum invitat ad philosophiam, 429.
    ---Sapientem affirmat beatum esse, etiam dum torquetur, 434.
    ---In quo veridicus fuerit, 736.
    ---Error illius circa membrorum officia, II, 28, 29.
    ---Arguitur ejus opinio de visione, 38.
    ---Deos reliquit verbis, reipsa sustulit, 87.
    ---Evertit omnem religionem, 96.
    ---Mundos dixit in infinito innumerabiles, 102.
    ---Ejus natalis a quibusdam olim quomodo celebraretur. 369
    EPIDAURUS. Ubi sita, I, 160.
    ---Celebris.
    EPINICION et Epinicia, cantica olim victoribus dicata, II, 638.
    ---Qualia fuerint. Ibid.
    EPISTOLA. Vide LITTERAE. 
    EQUAE. An vento concipiant. I, 478
    EQUO delabi, desilire, defluere, quo sensu dictum de iis qui de equo descendebant, II, 477.
    ---Desilire equo et defluere, in quo differant, ibid.
    ---Equi albi juncti curribus triumphantium, 504.
    ---Iis usus quis primus fuerit, 505.
    ---Jovi et Soli consecrati, 505.
    Equi singuli nomina sua in circo habebant. 516
    ERANT certantes pro certabant. II, 215
    ERASMUS. Quanti Socratem fecerit. I, 416
    ERATINEUS, nomen praesidis, II, 365.
    ---Forsan Eratinus, a graeco . 426
    ERETRIACI philosophi, vide MEGARICI.
    ERICTHONII origo, I, 208.
    ---Quis fuerit, ibid.
    An cum dracone cista inclusus sit. Ibid.
    , Urbs, I, 139.
    ---Ubi sita. Ibid.
    ERYTHRAEA Sibylla. I, 145
    ERYTHRAEAE, oppidum. I, 146
    ERRORIS via mendax, I, 658.
    ---Multiplex facta. Ibid.
    ESAIAS. ---Vide ISAIAS.
    ESDRAE liber an a Judaeis corruptus. I, 507
    [Col. 1172] ESSES, esset, pro ederes, ederet. II, 403
    ESUS.---Vide HESUS.
    ETSI non recte, formula non leviter improbantis. II, 406
    EUCHARISTIAE sanctissimum sacramentum. De eo Patrum testimonia. I, 635, 993
    EUCLIDES, Megaricorum sectae conditor, I, 380.
    ---Summum bonum in quo constituerit, ibid.
    ---Quinam fuerit. 379
    EUDOCIA imperatrix secundas nuptias post mariti mortem contraxit contra fidem datam. II, 803
    EUCHEMERUS. De ejus patria, I, 174, 898.
    ---Quo tempore vixerit, 174.
    ---De eo quinam meminerint, ibid.
    ---Quibus monumentis fretus historiam deorum conscripserit, ibid.
    ---De diis illa quid referat. 175
    EUPHORBUS. An Pythagoras fuerit. I, 409
    EUPHRANOR. Quis fuerit. I, 271
    EURIPIDIS de animo et corpore sententia. I, 411
    EURISTHEO servit Hercules. I, 159
    EUROPA. An sit rapta a Jove in taurum mutato. I, 170
    EUTROPIA Syra, uxor Maximiani, II, 330.
    ---Quos ex eo liberos habuerit. Ibid.
    EVICTIO tyranni, in veteri kalendario, de quo potissimum imperatore intelligenda. II, 367, 368, 813
    EXACTORES, qui tributa vel operas exigunt. II, 400
    EXANGUES, morborum vulgare epithethon. II, 278
    EXCARNIFICARE. II, 215
    EXCEPTO, quid sit. I, 362
    EXECRABILIS, vox Lactantio frequens. II, 196
    EXEMPLA verbis sunt efficaciora. I, 520
    EXIBERE, pro alimenta suppeditare, alere. II, 205, 212, 308, 655, 677
    EXIET, pro exibit. I, 486
    EXITUS, pro morte. II, 193, 273
    EXORCISMORUM usus in Ecclesia, I, 334, 939.
    ---Etiam apud Judaeos et gentiles. Ibid.
    EXPIATIONUM ritus. I, 618
    EXPINGERE, pro exornare. II, 798
    EXPONI, quasi extra poni. I, 893
    EXPUNGERE nomen, pro debitum solvere, II, 425, 542.
    ---Expungere nummis, vestibus, pro privare, 542.
    ---Expungere pauperes, expunctus manipulus, rationes expunctae, quid sint, ibid.
    ---Expungere, pro militia solvere. 798
    EXTERMINARE, pro extra terminos mittere. I, 705
    EXTORQUERE, pro torquendo elicere. II, 759
    EXTREMUS, pro infirmo. II, 649
    EXUERE socerum, hominem, patrem, etc., pro abjicere soceri animum, II, 490.
    ---Exuere et exui, dictum de iis, qui imperium vel deponebant, vel deponere cogebantur. Ibid. 509
    EXULIBUS ignis et aqua interdicta. I, 310
    EXUVIAE, pro corio et pelle. II, 649, 650

F
    FABRICARE, vox Lactantio familiaris. II, 601
    FABRICATRIX. I, 715, 774
    FABRICIUS. I, 657
    FACERE, absolute positum. II, 650
    Facere, pro sacrificare. I, 619
    FAMILIA, vox usitata ad servos significandos, II, 516, 692, 727.
    ---Nonnunquam etiam dicta de Patrum familias sobole et servis. 738
    FAMILIARITER, idem quod amice. II, 259, 810
    FAMULUS, famula, etc., dictum de viris, virginibus, animalibusve deorum ministerio aut cultui consecratis. II, 548, 576
    FANATICUS, de sacerdote vel homine diis consecrato. II, 536
    FANUM, de Templo, seu majori Ecclesia, II, 214.
    ---Non semper usurpatum a christianis de gentilium templo, 686.
    ---Dictum aliquando de templo corporis Christi. Ibid.
    FAR, id est, omnis frumenti genus. II, 758
    FASTIGIUM, metaphorice de summa imperatorum dignitate. II, 306, 712
    FASTIGATISSIMI, consulares, fastigatissima felicitas. II, 712
    FATUA FAUNA, quae fuerit, I, 245.
    ---Quare sic dicta, ibid. et 909.
    ---Ejus pudicitia, 245.
    ---Eadem cum bona dea, ibid.
    ---Vini amphora in sacris ejus posita, 246.
    ---Nulli viro templum ejus ingredi licuit, 245, 415.
    ---De ejus mysteriis auctores. Ibid.
    FATUM, idem quod Parcae, I, 168.
    ---Huic dii omnes parent, ibid
    ---Fati vox varie usurpata. 336
    FAUCES, pro montium angustiis. II, 374
    FAUNA, dea ubinam culta, I, 218.
    ---Cujus scortum fuerit, ibid.
    ---Non est eadem cum Flora. Ibid.
    FAUNUS, ubinam cultus, I, 194.
    ---Quis fuerit, ibid et 244. [Col. 1173]
    ---Quando vixerit, 194, 247.
    ---Ineptarum religionum in Latio institutor. 244
    FAUSTA, filia Maximiani, utrum a patre Constantino oblata, an ab hoc postulata, II, 346.
    ---Quo tempore illi nupserit, ibid.
    ---Quando obierit, et utrum mariti jussu. 417
    FAUSTA, nomina, puta Felicitas, Fausta, Faustina, etc., plurimum amata a veteribus. II, 417
    FAUSTINA imperatrix, in maritum quo animo conspiraverit. II, 803
    FAUSTULI uxor Lupa. I, 217
    FAVORABILIS, active. II, 89
    FEBRIS, quasi dea culta, I, 222.
    ---Quid sit, juxta Galenum. I, 775
    FEBRUA, quid sint apud veteres. I, 727
    FECIALES, Bella indicebant. I, 662
    FEL, est irae sedes ac symbolum, I, 589.
    ---De ejus natura et usu, II, 60.
    ---Ejus vesicula quibus nominibus appellata, ibid.
    ---Quae animalia fel habeant. 61
    FELES. Coluntur ab Aegyptiis, 622.
    ---Mortuae quomodo lugebantur. Ibid.
    FELICITAS temporum, felicia temporum, in nummis. II, 485
    FERALE et mortuale, synonyma. II, 802
    FERE SEXENTI, pro sexcentis et triginta. II, 370
    FERME QUATUOR MENSES, de mensibus quatuor cum dimidio. II, 370
    FIBULAM IMPONERE, vel solvere. I, 203
    FICTIO HOMINIS, pro creatio. I, 312
    FICULNUS, lignum fragile et contemptibile, I, 268.
    ---Quid significet. Ibid.
    FIDES. Absque illa nulla vera virtus et justitia. I, 663
    FIGMENTUM, pro commentum. 815
    FIGMENTUM, pro creatio. I, 682
    FIGURARE, vox Lactantiana. I, 388
    FILII Augustorum, appellatio communis Caesarum. II, 335, 455, 484, 515.
    ---Ea aliquando tantum honorifica. 458
    FILIUS DEI. A Lactantio Spiritus et productus perperam dictus, I, 294, 922.
    ---Creatio mundi ipsi tribuitur, 296, 461.
    ---De eo Trismegisti et Sibyllarum testimonia, ibid.
    ---Quare et appelletur, 463.
    ---Nomen ejus notum est soli Deo patri, ibid.
    ---A Patre quomodo genitus, 466, 922, 962.
    ---Quod Dei sit sermo, seu Verbum, ibid.
    melius dicitur, 469, 961.
    ---Ne philosophis quidem fuit ignotus, 469, 966.
    ---Quod necesse fuerit ut nasceretur sicut homo, 470.
    ---Quod non sit Deus a Patre distinctus, 538.
    ---Balbutit Lactantius circa ejus divinitatem, 539.
    ---Deus coli non potest nisi per eum, 540.
    ---Quomodo oriri dicatur a Patre tanquam rivus a fonte, 922.
    ---Quod unum illum Dei Filium Lactantius agnoverit, 925.
    ---Creationis vocabulum de eo non proprie usurpatur, 961.
    ---Angeli nomen ipsi quo sensu tribui possit, 962.
    ---Quare Verbum Dei appelletur, ibid.
    ---Prorie Dei sapientia dicitur, 966.
    ---Quod proprie dici non possit hominem assumpsisse, induisse, gessisse, ibid.
    ---Utrum terminus ejus unionis ad humanitatem fuerit persona simplex an composita, 973.
    ---Vid. CHRISTUS. 
    FLACCINUS Bythiniae praefectus, non pusillus homicida, II, 218
    ---Crudelis erga christianos. 323
    FLAMINES. Qui et a quibus instituti. I, 613
    FLAMONIUM, pro Flaminio. II, 347
    FLARE, idem ac animam spiritu ductam respirare, et efflare. II, 695
    FLAVIANUS, praefectus Aegypti quo tempore fuerit. II, 323
    FLAVIUS CLEMENS, consul, conjugis Domitiani cognatus. II, 403.
    ---Impietatis accusatur, damnaturque. Ibid.
    FLORA. Divinis honoribus a Romanis affecta, I, 218.
    ---Antiquus hujus cultus apud eos, ibid.
    ---De variis ejus nominibus Ibid.
    FLORALIA. Qua occasione instituta, I, 218.
    ---Qua lascivia celebrarentur, 219, 905.
    ---Quonam die, et ubinam fierent, ibid.
    ---Non fuere eadem cum festis Majumae, ibid.
    ---Unde dicta. II, 218
    FOCOS vino madefacere. I, 635
    FOEMINAE. Maribus sunt infirmiores, I, 204.
    ---Earum communitas a Platone inducta, 418.
    ---Communes omnibus prostitutae ac meretrices sint necesse est, 420.
    ---Illis muneribus Ecclesiae interdictum, 421.
    ---Utrum una tantum philosophiae docta fuerit, 429.
    ---De foeminis philosophis auctores, 430.
    ---Ad generationem quid conferant, II, 54, 55.
    ---Foeminae Latinis non solae quae viris junctae sunt, sed et virgines, 254, 255, 799.
    ---Quali vestitu in luctu uterentur. 545
    FAETURA, Latinis animantium proventus, II, 773.
    ---Foeturae, foetus ipse. 774
    FOETUS. De foetus formatione in utero, II, 54 et seq.
    ---Ad perfectam ejus conformationem quid temporis requiratur, 55.
    ---Unde in foetibus vel similitudo, vel naturae dispares, [Col. 1174] ibid. et seq.
    FORATUS, substantive. II, 35
    FORINSECUS, vox insolita. II, 247
    FORMICAE. De earum natura et industria. II, 94
    FORNAX, pro dea culta, I, 226.
    ---Ab ea fornacalia dicta. Ibid.
    FORTITUDO, quid sit, I, 379.
    ---Christianorum fortitudo, 594.
    ---Est malorum victrix. 754
    FORTUNA Equestris, I, 290.
    ---Illa ut dea culta, 437.
    ---Gravibus accusationibus proscissa, ibid.
    ---Per se nihil est, 440.
    ---Fortuna mascula et muliebris culta, ibid.
    ---Ejus cum natura differentia, 441.
    ---Illius simulacra, 442.
    ---Injustae gentilium in eam declamationes. Ibid et 582
    FRANCI, ejusdem cum Carpis Gothisque orginis, II, 306.
    ---Eorum limes utrum circa Danubium, 354, 528.
    ---Victi a Constantino, 529.
    ---Tempore Galerii Galliam totam nondum pervaserant, 766, 767.
    ---Eorum nomen antiquius temporibus utriusque Valentiniani. 767
    FRATRES mutuo se reges solent vocare, II, 308, 484.
    ---Frater imperii de collega imperatore, ibid. 335, 484
    Fratres, de iis qui eodem aut pari magistratu in Republica fungebantur, 309.
    ---Item de rebus animatis vel inanimatis ejusdem originis, vel similibus, 484.
    ---Fratres Arvales, Fabriles, etc. Ibid.
    FRONDES, honor, et pulchritudo arboris, II, 278.
    ---Frons, unde dicta. II, 35
    FRUGALITAS ubi sit, I, 420.
    ---Quo sensu sit virtus aut vitium. 695
    FUCARE, quid sit. I, 138
    FUGA licita tempore persecutionis. I, 980
    FULVIUS Censor. Mente captus est. I, 290
    FURCIFER, quis ita dictus. I, 292
    FURIAE. A poetis decantatae. I, 704
    FURIATUS malis incursibus, pro obsessus. I, 532
    FURIUS Bibaculus pius. I, 241
    Furius Philo disputat contra justitiam. I, 588

G
    GABINIUS legatus Erythras. I, 147
    GALATARCHAE.---Quodnam eorum munus. II, 537
    GALBA, orator. I, 595
    GALEAE, de qua materia fierent, II, 823.
    ---Quaenam proprie sic dictae, ibid.
    ---, galeae ex felinis pellibus. Ibid.
    GALERIUS Maximianus, pejor malis omnibus qui fuerunt, II, 207, 208.
    ---Ejus feritas ac barbaries, 208, 229 et seq.
    ---Unde oriundus, 338.
    ---Bestia appellabatus a Lactantio, 207, 235, 245.
    ---Statu et affectu terribilis, 208.
    ---Armentarius quare dictus, 207, 509, 660.
    ---Diocletiano unde formidandus, 208, 209.
    ---Narseum fugat deleto ejus exercitu, 208.
    ---Detrectat Caesaris nomen, 209.
    ---Ex Marte se procreatum dici et videri vult, ibid., 489.
    ---Diocletianum invitat ad christianos persequendos, 211.
    ---Urget illum cogitque ad deponendum imperium, 220 et seq.
    ---Ejus cum illo ea de re colloquium, 222 et seq.
    ---Augusti titulum respuit, imperante Diocletiano, 221.
    ---Minor Augustus quo sensu, et Caesarum extremus, 222.
    ---Ubi purpuram induerit, 225, 226, 332, 720.
    ---Quo die creatus Augustus, 225.
    ---Constantum contemnit, 227.
    ---Ejus de ordinando et deponendo imperio consilia, 227, 228, 336, 726.
    ---Nullos suscepit liberos ex uxore Valeria, 336, 726.
    ---De plebe urbana Captioni ab ipso subjecta, 231.
    ---Parentes ejus censui subjecti, 232.
    ---Severum Augustum nuncupat, 235.
    ---Praetorianorum numerum minuit, 236, 753.
    ---Severum mittit contra Maxentium, 236.
    ---Romam pergit, ibique a militibus deseritur. 237.
    Romanum imperium Daciscum voluit cognominari, 239
    ---Tyrannus appellatus a Lactantio, 244.
    ---Non pervenit ad annum vigesimum sui imperii, 246, 335, 556, 360.
    ---Insanabili plaga a Deo percutitur, 420.
    ---Deum coactus confitetur, 248, 358.
    ---Edictum ejus pro christianis, 249.
    ---Mortem quando, et quomodo obierit, 250, 360.
    ---Erat per adoptionem pater Maximini Dazae, 256.
    ---Quomodo frater foret Constantii, 309.
    ---Pulsus primo a Persis, 313, 487, 665.
    ---Narseum quo anno vicerit, 313.
    ---Utrum ebriosus, 331.
    ---Praeceps ac vesanus, ibid.
    ---Bene numquam et convenit cum Maxentio, 335.
    ---Caesar quo anno creatus, 469, 483.
    ---Ad carpentum Diocletiani qua occasione cucurrerit, 487.
    ---Statua illius tempore Juliani Antiochiae adhuc visa, 534.
    ---Ubi obierit, ibid.
    ---Jovius quandoque appellatus. 572
    GALLA Placidia, Theodosii Magni filia, bis nupta. I, 803
    GALLI. Hesum et Teutatem humano cruore placabant, I, 230.
    ---Sacra illa quando sublata, ibid.
    ---Metempsychosis opinionem amplexi sunt. 405
    Galli. Cybeles sacerdotes, I, 206.
    ---Unde Galli appellati, ibid. et 234.
    ---Eorum ritus in sacris deae. Ibid.
    GALLIAE, immunes persecutionis sub Constantio Chloro. I. 217, 322, 501, 700
    [Col. 1175] GALLICA lingua, plurimas habet locutiones a latinis acceptas. 618, 639
    GALLIENUS senior, quo anno a patre Valeriano adscitus in partem imperii, II, 202, 649.
    ---Comperta ejus captivitate supra modum laetatus est, 306.
    ---Daciam novam amisit, 312.
    ---Quot annos regnaverit, 481.
    ---Religiosissimus Deique amantissimus dictus. 482
    GANYMEDES. A Jove raptus in Aquilam mutato, I, 170.
    ---De fabula illius auctores quinam consulendi, 896.
    ---Raptus dicitur propter animi pulchritudinem. Ibid.
    GAVIANA crux. I, 505
    GEMINI consules. I, 474
    GEMMAE, ante Diocletianum adhibitae ab imperatoribus in calceis. II, 488
    GENAE. De iis et earum usu. II, 41
    GENERARE, pro creare, verbum familiare Lactantio. I, 388
    GENII. Culti ab Ethnicis, I, 333.
    ---Unde appellati, ibid.
    ---Merum his profundi solitum. Ibid. et 938
    GENITIVI plurales contracti, ut deum pro deorum, januarium pro januariorum, etc. II, 734
    GENTILITAS, pro Ethnicorum religio. I, 329
    GENTIUM majorum dii. I, 199
    GENUA. De mira eorum conformatione. II, 59
    GENUIT, pro creavit. I, 750
    GEORGIUS sanctus, acta ejus martyrii falsa. II, 318, 321
    GERGITIUM oppidum. I, 144
    GERMANITAS, pro fraterna societate. II, 59
    GESTATIO INFANTIUM. I, 421
    GIGNERE, verbum saepe improprie sumptum, I, 751, 893.
    GINGIVAE, unde dictae. II, 44
    GLADIATORUM ludi. I, 707
    GLADII poena honoratior habita, quam securis, II, 518, 519.
    ---Quando usurpari coepta apud Romanos. 520
    AD GLADIUM COMPARARE HOMINES, pro gladiatores emere. I, 683
    GLAUCA, Plutonis soror gemella. I, 190
    GLEBA senatoria, aurum glebale, quid sit, II, 736, 737.
    ---Agni glebati, glebatici. 737
    GLEBATIM, quid significet. II, 231
    GNOSSUS, urbs Cretae. I, 178
    GNOSTICI haeretici, vide Valentiniani. 
    GORGONIUS christianus, apud Diocletianum quod munus obierit. II, 583
    GOTHI. Quae loca incolerent, II, 306, 364.
    ---Sub Diocletiano vicinae provinciae romanae partem invaserunt. 364
    GRACCHANA tempora. I, 275
    GRAECAE voces latinis litteris saepius exaratae apud patres. II, 687
    GRAECI. Apud eos majore in gloria philosophi fuerunt, quam oratores, I, 114.
    ---Montibus et fluminibus hominum nomina indiderunt, 181.
    ---Una eorum apellatio, 182.
    Idololatria ab iis orta, 196.
    ---De illis versus Sibyllarum, ibid.
    ---Res levissimas pro maximis semper habuerunt, 211.
    ---Eorum in consecrandis Cupidinis et Amoris simulacris nequitas, 221
    ---Palliati cur dicti, 365.
    ---Levitas illorum a Cicerone saepe notata, 388.
    ---Philosophiam quare excogitaverint, 397.
    ---Quomodo et quanto studio incubuerint inquirendae veritati. 451
    GRAECUM natum esse quanti Plato fecerit. I, 413
    GRAVATA VIRGO, pro gravida. I, 479
    GULA. Vid. AESOPHAGUS. 
    GURGURIO. Vid. ARTERIA ASPERA. 
    GYNAECEA, loca destinata operibus muliebribus, II, 228, 337, 729.
    ---In ea interdum poenae loco viri noxii mulieresque conjiciebantur. Ibid.
    GYNAECIARII, dicti opifices, qui in gynaectis laborabant. II, 729

H
    HABERE aemulationem, prudentiam, justitiam, etc. II, 427.
    ---Non habere, pro nihil habere. 772
    HABERE dicere, pro posse, vel debere dicere, phrasis graeca, Lactantio familiaris. I, 758
    HABITUDO. II, 59
    HADRIANUS imperator, postremum consulatum quo anno iniverit, II, 446.
    ---Imperium quo anno sit adeptus, ibid.
    ---Ejus voluntate mutati termini imperii, 576, 653.
    ---Hunc christianis favisse probabile. 584, 642
    HAERESES, dictum a jurisconsultis de conditionibus, seu functionibus, II, 373, 431.
    ---Haeresis navalis, pro conditione navali. 373
    HAERESIS. Haereses esse oportet, I, 540.
    ---Illarum origo quaenam fuerit. 541
    HAESITARE, idem ac dubitare. II, 722
    HAMATA PRIMORDIA, pro atomi. II, 101
    HARJUGA, sive haruga, quid esset. II, 672
    [Col. 1176] HARMONIA, Veneris filia. I, 207
    HARUSPICES, quinam dicerentur, II, 672.
    ---Ab anguribus prorsus differebant. 673
    HASTA pro Marte culta a Romanis. II, 499
    Hastae, olim pro diis cultae. Ibid.
    HEBRAEI, unde ita dicti, I, 328, 473, 967.
    ---Nomen illud quando amiserint. Ibid.
    HELENA. I, 162
    Helena, mater Constantini, unde oriunda, II, 463 et seq.
    ---Hanc repudiare Constantius coactus est, ut Maximiani privignam duceret. 543
    HELICON, mons musis dicatus, I, 132.
    ---Ejus sublimitas a poetis praedicata. Ibid.
    HELLESPONTICUM mare. I, 182
    HERACLEA Thraciae, olim Perinthus dicta. II, 372
    HERACLITUS. Ex igne dicit nata esse omnia. I, 309
    HERCULES. Ejus stupra et libidines, I, 156.
    ---Quod nihil gesserit magnificum, 157.
    ---De istius apud Omphalum servitute, 159.
    ---Quo tempore vixerit, ibid.
    ---Deus a Philocteta non est creditus, 160.
    ---Quandonam Trojam expugnaverit, 159.
    ---Quod viribus corporis non meruerit immortalitatem, 210.
    ---Ejus sacra Lindi celebrata, 238
    ---Hercules Alexicacus, 559, 560.
    ---Unde praecipua illius commendatio. II, 45
    HERCULIUS, cognomen Maximiani, qua superbia assumptum, II, 274, 656.
    ---Ad successores ejus translatum. 274
    HERILLUS. Summum bonum in quo constituerit, I, 364.
    ---Quinam fuerit. Ibid.
    HERMAPHRODITUS, ejus origo. I, 207
    HERMES TRISMEGISTUS. Illius testimonia pro divinis habita ab Ethnicis, I, 138.
    ---Ab Aegyptiis Thoyt cognominatus, ibid.
    ---Multo fuit antiquior Jove, et eo Mercurio a quo occisus est, ibid.
    ---Quos libros ediderit, ibid.
    ---Qui sub ejus nomine hodie circumferuntur, constat esse supposititios, ibid.
    ---Litteras invenisse, et Aegyptiis tradidisse fertur, ibid.
    ---Quare Trismegistus appellatur, 140.
    ---De Deo quid senserit, 139.
    ---Hominem tradidit ad imaginem Dei et Deo factum, 314, 746.
    ---Quosnam ab incursibus daemonum liberos existimavit, 335.
    ---Pietas, quid sit, juxta illum, ibid.
    ---Ejus de Dei filio testimonium, 461.
    ---Veritatem pene omnem investigavit, 469.
    ---De vero Dei cultu ipsius sententia, I, 730.
    ---Ejusdem vaticinium de mundi excidio, 795.
    ---Unitatem Dei agnovit, 112.
    ---Trismegitus unde dictus, ibid.
    ---Quo tempore vixerit. Ibid.
    HERMOPOLIS, oppidum Aegypti. I, 139
    HERODES Agrippa, quam foede perierit, II, 420.
    ---Quo anno abierit, 438.
    ---Jacobum apostolum, Joannis fratrem interfecit. 628
    HERODES Antipas, Joannem Baptistam interfecit. II, 628
    HERODES magnus. De funesta ejus morte. I, 420
    HEROPHILE Sibylla. I, 143
    HERTA. Eo nomine terra pro dea culta a Germanis. I, 281
    HESIODUS. Horruit incognitam veritatem. I, 132
    HESUS, Gallorum Deus, humano sanguine placatur, I, 230
    ---Idem fuit atque Mars. 229
    HIC, pro alibi. II, 205
    HIERAX Aegyptius. Haereseos insimulatus ab Epiphanio. I, 381
    HIEROCLES. Ejus libri adversus christianos, I, 555, 990.
    ---Quo tempore vixerit, 555.
    ---Illius in persequendis christianis saevitia. Ibid.
    HIEROCLES, praeses Bithyniae, auctor et consiliarius persecutionis Diocletianeae, II, 218, 323.
    ---Multam carnificinam de christianis exercuit, 323.
    ---Eo nomine quot fuerint, 408.
    ---Scripsit adversus christianos. 702
    HIERONYMUS sanctus. Ejus libri Lactantii de Ira Dei honorificum testimonium. II, 79
    HIERONYMUS philosophus. De summo bono. I, 364
    HIEROSOLYMA, urbs, quomodo a Salomone condita, I, 486.
    ---De vero ejus fundatore, ibid.
    ---Nomen ejus unde. Ibid.
    HIPPOLYTUS. Utrum mortem ipsam, an periculum mortis duntaxat passus fuerit. I, 209
    HIRCUS. Cultus ab Aegyptiis. 787
    Hisdem, vox ignota Ciceroni. 
    HISTRIONES, corrumpunt mores. I, 710
    HOMERUS. Bellantes inter se Deos finxit, I, 125.
    ---Nihil dare potuit, quod pertineret ad veritatem, 131.
    ---Utrum Deum unum cognoverit, ibid.
    ---Ob suas de diis fabulas a multis perstrictus, 215.
    ---Inter poetas nullus foede de iis loquitur, ibid.
    ---Jovem daemonibus aggregavit, 534.
    ---De ejus aetate, 803.
    ---Unum Deum asseruit. 888
    HOMO. Natura proclivis in vitia, I, 113.
    ---Quomodo diis homines fiant simillimi, 158.
    ---Plus esse in homine, quam videtur, 255.
    --- a Graecis cur appellatus, 257.
    ---Status rectus, quare ipsi attributus, ibid. et 261, 382.
    ---Ipse est vere Dei simulacrum. 260
    [Col. 1177] Homo, pro anima, 265
    ---In quo Plato essentiam ejus posuerit, 264
    ---Ei soli ratio tributa, 266.
    ---Illi satis est ad perfectam prudentiam, si Deum esse intelligat, 277.
    ---Quod non sit pars mundi, 282.
    ---Necesse fuit hunc postremo fieri, 305.
    ---Rerum coelestium intelligentiam cur non habeat, 305.
    ---Perfecta illius sapientia in quo sita sit, ibid.
    ---Igne quare solus utatur, 310.
    ---De ejus creatione, 312.
    ---Unde homo dictus, ibid. et 930.
    ---Quod non sit ortus e terra sine ullo artifice, 314, 317.
    ---Quod non semper extiterit, 315.
    ---Ex rebus diversis ac repugnantibus concretus, 319.
    ---De hominum vita post Adami lapsum longissima, 325.
    ---Ea post diluvium centum et viginti annis quo sensu circumscripta, 326, 934.
    ---Natura hominis tacta a Deo veri adipiscendi cupientissima, 349.
    ---Aliena melius dijudicat quam sua, 357.
    ---Unde in eo scientia, aut ignorantia, 360.
    ---Cujus rei causa natus sit, 373.
    ---Summum ejus bonum in quo positum, 374.
    ---Quod illi soli religio sit propria, ibid.
    ---Ad quid ratio ipsi data, 375.
    ---Quot partibus constet, 378.
    ---Quod cadat in eum beatitudo et immortalitas, 380.
    ---Proprium est illius errare, 385.
    ---Non ad stultitiam, sed ad sapientiam nascitur, 396.
    ---Non idcirco natus est, ut scelerum poenas lueret, 409.
    ---In eo interna et propria doctrina esse non potest, 521.
    ---Videri vult etiam cum ratione peccare, 522.
    ---Frons ejus summum limen, 531.
    ---Quae spes sit ipsi vitae proposita, 535.
    ---Ipse est templum Dei, 573.
    ---Inter summas ipsius laudes innocentia numeratur, 608.
    ---Natura ejus socialis et benefica, 609, 668.
    ---Quodnam sit illius officium, 635.
    --- unde dictus, 639.
    ---Quod homines omnes fratres sint, 667.
    ---De tribus eorum generibus post diluvium, 668.
    ---De sensuum in homine voluptatibus, 705.
    ---Sanus quis et justus dici debeat, 726.
    ---Quomodo intelligere non possit quod fecit Deus, 739.
    ---Brevis mundus quare dictus, 742.
    ---Omnia quae in mundo sunt, etiam mala, ipsius causa esse facta, 746.
    ---Sapientia cur sit ei attributa, 748.
    ---Illum propter Deum esse factum, 749, 757.
    ---Quare mortalis a Deo effectus, 752.
    ---Cur non statim atque natus est rectus ingrediatur, 753.
    ---Sequitur potius bonum sensus, quam bonum rationis, 885.
    ---Eum esse ammam tantum intellectivam, non autem corpus, quinam docuerint, 916.
    ---De illa quaestione quid sentiendum. 917.
    De Dei providentia in ejus creatione, II, 14.
    ---Ejus et pecudum conditio, quaenam anteponenda, 16.
    ---Cur erectus creatus et bipes, 34.
    ---Solus habet aliquam notionem Dei, 93.
    ---Ex atomorum concursu fortuito non est effectus, 105.
    ---Unde nomen acceperit, 108.
    ---Mundum ejus causa esse factum, 115.
    ---Fecit illum Deus propter se, 122.
    ---Unde ad eum peccatum pervenerit, 123, 135.
    ---Hunc sola beatum facit innocentia, 147.---Dei simulacrum. 322
    Homo positum loco pronominis, is, ille. 804
    HONOR, domina vocatus, quamvis generis masculini, II, 572.
    ---Instar deae interdum effictus. Ibid.
    HONORES. Horum possessioni veritatis cognitio quantum praestet, I, 111.
    ---Iis cur nemo justior efficiatur. 112
    HONORATI viri, romanis legibus tortura immunes, II, 516
    HONORI atque virtuti aedes consecratae, I, 221.
    ---Quo ritu et die Honori sacra peragerentur. Ibid.
    HONORIFICARE. II, 146
    HORORIFICO. I, 277, 811
    HONORINI Dei ubi mentio. I, 221
    HOREB, mons in quo per Mosem lex Judaeis data, I, 500.
    ---Ubi situs, ibid.
    ---Utrum a Sinai sit distinguendus. 980
    HORMSDAS, Persarum rex, Sapori patri successit, II, 486.
    ---Non unus fuit eo nomine, sed plures, saepe confusi. 486, 487
    HORMISDAS qui confugit ad Constantinum, quis fuerit. 487
    HORREA, ab apothecis differebant, 796.
    ---Cum iis tamen quandoque confusa. Ibid.
    HOSPITES immolabant Tauri. I, 230
    HUMANITAS. Summum est hominum inter se vinculum, I, 666.
    ---Eam conservare quid sit, 671.
    ---De ejus officiis, ibid.
    ---Eam non utilitate metiendam. 672
    HUMANUM genus, de romano imperio, II, 472, 601. 771,
    HYSTASPES. Quinam fuerit, I, 790, 1097.
    ---Illius de romani imperii excidio somnium, ibid.
    ---Hujus item vaticinium de mundi excidio. 795

I
    IBIS, avis culta ab Aegyptiis. I, 786
    ICARIUM mare, unde dictum. I, 182
    IDOLOLATRIAE origo, I, 155, 247.
    ---De ea Lactantius quid senserit, 328.
    ---Inter gentes quomodo transfusa sit. 449
    [Col. 1178] IDOLOTHYTA, quotidianus aliquando cibus Maximini, I, 253, 363.
    ---Quando primum christianis imperata, 363.
    ---Ab iis semper abhorruerunt, ibid., 541.
    ---Iis Nicolaitae et Valentiniani participabant, 541.
    ---Utrum abstinere ab iis quarto saeculo fideles tenerentur. 678
    IDONEI, pro locupletes. I, 672
    IGNIS. Ex eo dixit Heraclitus nata esse omnia, I, 309.
    ---Quare in nuptiis cum aqua adhiberetur, ibid.
    ---Exulibus cur interdictus, 310
    ---Illo solus homo quare utatur, ibid.
    ---Ignis aeterni natura diversa ab hoc nostro, 801, 1011.
    ---Quaenam sit, ibid.
    ---De ejus actione in reprobos, ibid.
    ---Variae ejusdem denominationes apud veteres. 801, 802
    IGNORATIO sui, causa pravitatis. I, 119
    ILLAESIBILIS, rara vox. II, 130
    ILLIBABILIS, vox rara. I, 287
    ILLICIBILIS. I, 818
    ILLUMINATOR. I, 698
    IMAGINATUS, passive positus, pro in imaginem figuratus. I, 594
    ILLYRICUM, utrum situm ad ripam Danubii, an ad mare Adriaticum, II, 330, 506.
    ---Quam longe lateque patuerit, 534, 535.
    ---Divisum in Orientale et Occidentale. 535
    IMAGINES deorum coronabantur, I, 256.
    ---Earum fingendarum ratio ab hominibus inventa, 259.
    ---Nullam habent potestatem, 261.
    ---Nihil in iis majestatis est, 268.
    ---Sunt grandes pupae, 271.
    ---Artificum illarum Philo quomodo egestatem irrideat, 272.
    ---Vanae esse demonstrantur, 342.
    ---Ubicumque sunt, ibi nulla est religio, 344.
    ---Imagines funeribus nobilium adhiberi solitae, 558.
    ---Atque regum Franciae, 560.
    ---Imaginibus quinam cultus a christianis deferatur, 914.
    ---Ille quam antiquus, ibid.
    ---Quinam eum impugnaverint. 915
    IMAGO DEI, seu simulacrum, frustra quaeritur a paganis in Ecclesia Nicomediensi, II, 313.
    ---Imaginum usus ignotus christianis veteribus in Ecclesiis, 317.
    ---Imperatorum imagines missae in provincias in signum adeptae dignitatis, 415, 426
    ---Cum veneratione excepta a populis et magistratibus, 426.
    ---Aliquando post mortem eorum dejectae et ignominiose habitae, 426, 427.
    ---Imagines distinctae a statuis. 550, 747, 748
    IMBER ferreus dicitur a poetis. I, 170
    IMMINERE, dictum de die sequenti. II, 814
    IMMINUERE. I, 165
    IMMINUERE, pro corrumpere. II, 255
    IMMOLARE, diversum a litare, II, 673.
    ---Proprie quid sit. Ibid.
    IMMOLATITII cibi, Vid. IDOLOTHYTA.
    IMMORTALITAS est summum bonum, I, 380.
    ---Cadit in hominem, 381.
    ---Ejus appetitio quam vera et recta sit, 381.
    ---Virtutis est merces, 435.
    ---Illius dempta spe, frustra virtus expetitur, 665.
    ---Non sequela naturae, sed praemium virtutis est. 753
    IMPASSIBILIS. I, 127, 302
    IMPATIBILIS, qui nescit pati. I, 799
    IMPERATORES. Nullum discrimen fuit inter purpuram eorum et Caesarum, II, 227, 511, 356.
    ---Vox Imperator in titulis secundo loco posita, quid significet, 360.
    ---Utrum ab illorum natali anni numerarentur, 376.
    ---Consulatum solebant sumere simul ac inibant imperium, 506.
    ---Quo insigni a Caesaribus distinguerentur, 511 et seq.
    ---Utrum diadema utrisque commune, 511.
    ---Secundas nuptias adire utrum per leges ipsis liquerit, 547.
    ---Domini appellati, 573.
    ---Ipsis regium nomen quando inditum a Latinis, 648, 762.
    ---Imperatoris ac principis appellationes promiscuae, 650.
    ---Imperatorum nomen utrum aliquando Caesaribus datum, 664.
    ---Imperium dictum tam de imperio caesareo quam de Augusto. II, 745
    IMPIE, pro crudeliter, inhumaniter. II, 802
    IMPIUS, pro crudeli, inhumano. II, 242, 767
    IMPRUDENTIA, quid sit. II, 167
    IMPUNE, cedere. II, 137
    IN, cum sexto casu, pro quarto. II, 250, 423, 426, 764, 765
    IN PRAESENTI, pro in praesenti tempore. 705
    INACTIUS regnat, I, 171, 181.
    ---Nomen suum flumini indidit. 182
    INAESTIMABILIS, pro innumerabili. II, 102, 248, 531
    INCARNATIONIS causa, et de ea prophetarum testimonia, I, 475.
    ---Argumenta infidelium contra illam. 517
    INCENDIUM Romae quo anno contigerit, II, 439.
    ---Utrum causa fuerit persecutionis in christianos. 622
    INCOGITABILIS, pro incogitans, inconsideratus. I, 153
    INDES, martyr in diocletianea persecutione. II, 321
    INDICIA, pro indicibus. II, 658, 659
    INDICIUM PROFITERI, quid sit. I, 947
    INDICTIONES, idem ac tributa, II, 307, 483.
    ---Factae initio extra ordinem, quibus de causis, 399, 483.
    ---Diversae a canone et oblatione. 399, 771
    [Col. 1179] INDISSOCIABILIS. II, 43
    INDU foro, pro in foro. I, 579
    INDICERE hominem quid sit. I, 470
    INDICERE, indici, dictam de iis, qui Caesares vel Augusti creabantur. II, 331
    INDULGENTIA, idem ac pax, cessatio a persecutione, II, 362.
    ---Sumpta idem pro clementia et benignitate imperatorum, 533.
    ---Ammiano Marcellino antiquior. Ibid.
    INDULGITAS. II, 576
    INELOQUIBILIS. I, 750, 769
    INELUIBILIS, vox insolens. II, 147
    INEPTIRE. II, 29
    INFANTES. Statim a nativitate baptismi sunt capaces, I, 754.
    ---Si vel necati, vel expositi. 578, 708
    INFERI juxta philosophos. I, 661
    INFERIAE quid sint. I, 581
    INGRATIS, adverbium. I, 316
    INGRATUS ALICUI. I, 17
    INGRESSUS divi, in veteri kalendario, de quo imperatore intelligendus. I, 368, 813
    INO. Est Leucothea et Matuta. I, 236
    INQUIES, idem ac inquietus. II, 807
    INROGARE, pro IRROGARE, et utrumque pro inferrc. II, 604
    INSECABILIS. II, 98
    INSOMNIA, quietis vocabulo a Latinis nuncupata. 291
    INSTITUTIONES. Scopus Lactantii in conscribendis divinis institutionibus, I, 116.
    ---Institutiones quid sint, et quid divinae, ibid.
    ---Ab illo quando editae, 116, 542, 886.
    ---Institutiones juris civilis, 116.
    ---Libri Divinarum Institutionum utrum scripti ante librum de Ira Dei, II, 82, 110.
    ---Quo tempore compositi et emissi. II, 298, 299
    INSTRUERE certamen. II, 416
    INSULTARE alicui, quid significet. II, 602
    INSUSTENTABILIS, vox Lactantiana. II, 271
    INTERFICERE, INTERFICI, dictum aliquando specialiter de hominibus cruce vel submersione necatis. II, 630
    INTERPATERE, VOX satis latina. II, 50
    INTESTABILIS, idem ac detestabilis, execrabilis. II, 367, 811
    Io, filia Inachi. An a Jove in bovem sit mutata. 171
    IRA an sit mala, I, 693.
    ---Illa hominum appellatione nos spoliat, 701.
    ---De ea sententia peripateticorum, 703.
    ---Ad quem usum a Deo data, 704.
    ---Quo sensu Deo conveniat, 942; II, 89, 92, 125.
    ---Illius variae philosophorum definitiones, 129, 130.
    ---Quaenam in homine et in Deo debeat esse vel non esse, 131.
    ---Ejus vitiosa est in peccatis cohibitio, 132.
    ---In Deo quomodo sit immortalis, 140.
    ---Sine ea imperii coelestis majestas non potest consistere. 145
    IRREFUTATUM. I, 604
    ISAIAS propheta. Serra dissectus, I, 477.
    ---Quo tempore. Ibid.
    ISIS. Ejus sacra apud Aegyptios, I, 235, 907.
    ---Nominis illius etymologia, 235.
    ---Unde cornua ipsi attributa, ibid.
    ---Eadem cum Cerere Graecorum, ibid.
    ---Ejus sacerdotes totum corpus radebant. Ibid.
    ISRAEL (regnum). Unde ita dictum, I, 958.
    ---Quot reges habuerit. ibid.
    ---Quot annos complectatur, ibid.
    ---Series regum ejus unde incoeperit. Ibid.
    ISTER idem ac Danubius. II, 327
    ISTHMICI ludi, in cujus honorem a Graecis celebrati, I, 236
    ITA PLANE, locutio Lactantio familiaris, II, 222, 230.
    ---Ita, pro deinde. 698, 813, 826

J
    JACOB, in Bethel lapidem non adoravit, nec illi sacrificavit. II, 494
    JACOBUS apostolus, Joannis frater, sub quo principe interfectus. II, 628
    JACTARE, pro jacere. II, 230
    JANUARIUS, Fibulariensis episcopus, concilio Illiberitano interfuit. II, 503, 504
    JANUS, an idem ac Noe, I, 188.
    ---Cur pingatur bifrons. Ibid.
    JAPETUS, Promethei pater. I, 312
    JECUR. Quod sedes sit libidinis, I, 689.
    ---De ejus natura. II, 60
    JESUS. Nomen Filii Dei inter homines, I, 464.---Vid. CHRISTUS.
    JOANNES apostolus, qua occasione ex insula Pathmo revocatus et Ephesus reversus, II, 199, 305.
    ---Quo anno Christi imperii Diocletianei in dolium ferventis olei plenum admissus. 440
    JOANNES BAPTISTA, sub quo principe perierit. II, 628
    JOANNES (beatus) edictum Diocletiani et Galerii de persequendis christianis non conscidit. II, 318
    [Col. 1180] Joannis evangelium quomodo interpungendum. I, 469
    JOSEPHUS, Jacobi filius, an sit Serapis. I, 235
    JOSUE Judaeos quot annis rexerit, I, 459, 656.
    ---De primo ejus nomine, 501.
    ---Quomodo Jesus recte dicatur. 956
    JOVIUS, Diocletiani cognomen, qua superbia assumptum, II, 274, 462, 510, 636.
    ---Ad successores ejus translatum. 274
    JUBA, inter deos a Mauris relatus, et ab iis cultus. I, 194
    JUDA (regnum). Unde ita dictum, I, 958.
    ---Quot reges habuerit, ibid.
    ---Quot annos regnaverint. Ibid.
    JUDAEI. Mortuos ungunt et lavant, I, 270.
    ---Suos habent exorcistas, 335
    ---De rebus eorum quinam scripserint, 439.
    ---Quot annis sub judicibus atque regibus viserint, ibid. et 956.
    ---De eorum captivitate in Aegypto, 470.
    ---In deserto commorantur, 471.
    ---Judaei unde dicti, 475, 958.
    ---Eorum regimen usque ad Christum, 473.
    ---Prophetas respuunt et necant, 375.
    ---Christus ad eos missus, 478.
    ---Prophetarum de illo testimonia quare non intellexit. 489, 498.
    ---Causa illorum in eum odii, 499.
    ---Circumcisio ipsis a Deo cur imperata, 500.
    ---Unde ipsis suillae carnis interdictio, 501.
    ---Horae quaenam notiones apud eos, 510.
    ---De more illorum in mortuis humandis, 512.
    ---Agnus Paschalis figura Christi apud eos, 530.
    ---Messiam frustra expectant et sperant, 738.
    ---De tempore commorationis eorum in Aegypto et in terra Chanaan, I, 267.
    ---Tempore persecutionis quomodo se gererent, II, 575.
    ---Cum christianis confundi soliti. 473
    JUDICES militares, rudes litterarum, II, 231, 520, 735.
    ---Quando quasi instituti, et postea prohibiti. 520 et seq.
    JUDICIUM. De Christi adventu ad extremum judicium, I, 796.
    ---De altero maximo judici. 813
    JULIA, uxor L. Septimi Severi utrum Caracallae mater, et num illi nupserit. II, 823
    JULIANUS Apostata, quomodo titulum Augusti usurpaverit, invito Constantio, II, 313.
    ---Multa imitatus est de Diocletiano et coaevis principibus, 425.
    ---Quam bene se apparitorem fidum nominaverit. 469, 488
    JUMENTA, unde dicta. II, 311, 929
    JUNO. Ubi culta, I, 195, 206.
    ---Sacra ejus nuptiarum ritu celebrantur, ibid.
    ---Cur habuerit nomina ad matrimonium pertiuentia, 207.
    ---Juno Cunina a Romanis culta, 226, 906.
    ---Junonis Monetae post captas Veias responsum, 290, 921.
    ---Moneta unde dicta, I, 290.
    ---Unde Lucinia, ibid.
    ---Juno Argiva, sub forma columnae culta. II, 498
    JUPITER , seu Descensor, II, 474.
    ---Ipsi loca fulmine tacta consecrata, ibid.
    --- unde dictus, 501.
    ---Huic albae hostiae immolatae. 505
    Jupiter. Quo tempore vixerit, I, 138.
    ---Iniquus in patrem, 164.
    ---Ejus stupra et libidines, 165.
    ---Quare dictus Optimus Maximus, 164.
    ---Ejus cum Junone sorore conjugium, 165.
    ---Cur coeli dominus esse fingatur, 166.
    ---Quod Deus videri aut credi non possit, ibid
    ---Ejus in vitandis Thetidis nuptiis imprudentia et imbecillitas, 167.
    ---Quomodo servatus et educatus, 169.
    ---Quare , sive appellatus, ibid.
    ---Quae de illo poetae finxerint, 170.
    ---De ejus cum fratribus regnorum sortitione, 173.
    ---Cur in eam sortem terra non venerit, 173.
    ---Unde dici potuerit coeli regnum esse sortitus, 175.
    ---Joves quare plures apud philosophos, 176.
    ---Jupiter unde dictus, ibid.
    ---De ejus morte et sepulcro in Creta, 178.
    ---Unde dictus Capitolinus, 179.
    ---Aquila cur ipsi dicata, 183.
    ---De eo ejusque cognatione, 190.
    ---Jovi Pistori arae a Romanis erecta, I, 226.
    ---Humano sanguine Latialis Jupiter cultus, 906.
    ---Sacra ejus in Creta, 240.
    --- quare dictus, ibid.
    ---Unde orta fabula advolasse apes, atque os pueri melle complesse, 284.
    ---Quod fana sibi in se multis in locis constituerit, ibid.
    ---Unde dictus Atabyrius, ibid. et 910.
    ---Unde Labrandius, vel Labrandenus, et Cassius, 248, 249, 910.
    ---Varia ejus nomina et cognomina, 429.
    ---Ab Homero daemonibus aggregatus. 534
    JURISCONSULTI, in quo differant a causidicis. II, 520
    Jus civile varium, I, 661.
    ---Hujus diversitatis ratio et causa. 662
    JUSSIO, vox non admodum latina, I, 584.
    ---Jussio quid significet. II, 218
    JUSTITIA Ejus praecepta amara sunt male viventibus, I, 129.
    ---Cibus est animae, I, 322.
    ---Quid sit, I, 373.
    ---Ejus pars, vel forma religiosa, 376.
    ---In quo reposita a Platone, 417.
    ---Tota in hominis mente versatur, 420.
    ---Mater est omnium virtutum, et eas omnes in se complectitur, ibid.
    ---Sola judicari potest verum bonum, 496.
    ---Fons est ipsa virtutis, I, 564.
    ---Quod Saturno regnante in terra viguerit, ibid.
    ---A Jove fugata, 566.
    ---Ejus officia, 568.
    ---Per quem in terra sit revocata, 570.
    ---Quod omnibus nota sit, et non suscepta, 572, 575.
    ---Quod per se habeat speciem quamdam stultitiae, 595, 602.
    ---Pietas et aequitas quasi vanae, 597.
    ---Ejus quanta vis sit, 606.
    ---Quod via ejus sit simplex, angusta et ardua, 659.
    ---Quantum ab illa recedat [Col. 1181] utilitas, 662.
    ---Quod absque fide nulla sit, 663.
    ---Ubinam sit, 679.
    ---Ea qui eget, qualis reputandus, I, 686.
    ---Quod qui illam operatur, jactare se non debeat, 698.
    ---In quo illius summa consistat, 720.
    ---Nonnisi ad eam nascimur, 729.
    ---Sola est quae vitam homini pareat aeternam. 780
    JUSTITIA. Sola facit beatos, II, 147.
    ---Idem ac veri Dei cultus, 196, 303.
    ---Sumpta item pro justo populo, seu Ecclesia. 626 et seq. 644
    JUTURNA, quaenam fuerit, 289.
    ---Ejus laus et fons. ibid.
    JUTUS, verbum non insolens. II, 43

K
    KALENDAE. His Romani nunquam annectebant, dies, qui kalendas sequuntur, II, 384.
    ---Dies kalendarum quintus imperatorum adoptionibus sacer, 452.
    ---Kalendae aprilis, maii, etc., locutiones tam latine quam kalendae apriles, maiae, etc. 809
    , non is qui victimas dividebat, II, 541.
    ---Quaestor fuit pecuniae publicae. Ibid.
    , pro jussione. II, 646, 703
    et , non fuisse generis unius, II, 637.
    ---Quaenam militaria, vindemiatoria et nautica, ibid.
    ---Nautica quomodo canerentur. Ibid.
    , mulieres quaedam dictae. II, 482
    . Mundus a Graecis eo nomine cur appellatur, I, 122
    , seu , ad verbum melior, pro contemptore. II, 458 et seq.
    , Saturnus, quare ita dicitur. I, 186
    , galeae ex caninis pellibus. II, 823
    . Vox illa quid significet, II, 513.
    ---Dicta de villa vel domo in agro exstructa. 525

L
    LABIA. De iis eorumque forma et usu. II, 44
    LABRANDA, vicus Cariae. I, 248
    LACEDAEMONII Veneri armatae templum erexerunt. I, 225
    LACERTI, quid sint in homine, II, 45.
    ---Dicti de robore. Ibid.
    LACTANTIUS. Forum non attigit, I, 114, 385, 885.
    ---Scopus ejus in scribendis libris Divinarum Institutionum, 116.
    ---Hellenismis quandoque utitur, 142.
    ---Non scrupulose satagit in supputationibus temporum, I, 252, 956.
    ---Ab Arianorum et Manichaeorum haeresibus vindicatur, 293, 922.
    ---Quod non asseruerit, animas omnes in principio creatas, 311, 930.
    ---Illum Marcionis errorem non docuisse de corpore hominis a diabolo formato, 321.
    ---De regno mille annorum quid somniaverit, 324.
    ---Error illius de angelis datis hominibus ad custodiam, 330.
    ---Parum sibi constat in explicanda Epicuri doctrina, I, 363.
    ---Quo sensu dixerit, abjiciendam omnem philosophiam, 396.
    ---Ejus de animis impiorum sententia posse illos arte magica verti in lupos, 413.
    ---Quod Socrati videatur iniquior, 416.
    ---Illius error in praescribendis antipodibus, 425.
    ---Vocem naturae quod praeter meritum interpretatus sit acerbius, 437.
    ---Illum in citandis Scripturae sacrae locis versione Septuaginta interpretum plerumque usum, 462, 960.
    ---Huic simplex pro composito familiare, I, 532, 551.
    ---Balbutire illum circa Verbi divinitatem, 539.
    ---Oratoriam artem ubi docuerit, et quo tempore, 552, 553.
    ---Immerito Cyprianum arguit, 563.
    ---Deum auctorem mali num fecerit; 750, 658.
    ---Duo romanae constantiae et fortitudinis exempla male interpretatur, 592.
    ---Justam defensionem cum iniqua aggressione confundit, 656.
    ---Quae de cultu Dei externo dixit quomodo intelligenda, 1, 728.
    ---Ejus error in assignanda differentia inter donum et sacrificium, 729.
    ---Illius opinio de causa mundi finali, 747.
    ---Videtur in ea fuisse sententia, animas quasi tot particulas de Deo decerptas, 750, 930.
    ---Arguitur haec ejus doctrina, hominem in aeternum manere non potuisse, 752.
    ---A Chiliastarum errore quomodo excusetur, 783.
    ---Ejus error de expurgandis igne justorum corporibus post judicium, 802.
    ---Notatur ejusdem opinio erronea, poenas animarum et praemia differri in diem judicii. ibid.
    ---Quo sensu dicere potuerit, animas resurrecturas, 808.
    ---Adversus Budaeum defenditur, 897.
    ---Quod unum Dei Filium Jesum et agnoverit et docuerit, 925.
    ---Illum Dei sedem, domiciliumque beatorum in coelo sidereo non statuisse, sed in empyreo, 927.
    ---In quo cum Manichaeis consentire videatur, in quo ab iisdem dissentire. I, 928
    Lactantius verba composita usurpat saepe pro simplicibus, et simplicia pro compositis, II. 26.
    ---Ejus error in assignando numero articulorum in pollice, 47.
    ---De bonorum et malorum ordinatione quid senserit, 119.
    ---Hallucinatur in assignando anno mortis Christi, 194.
    ---Amat argutias, 231.
    ---Utrum carmen scripserit de Phoenice et de Pascha, II, 277, 285.
    ---Liber ejus de Mortibus Persecutorum [Col. 1182] quo tempore compositus et absolutus, 297.
    ---Libros Divinarum Institutionum quando scripserit et emiserit, 299.
    ---De ejus patria, ibid.
    ---Ubi et quando Crispi, Constantini filii, educandi munus coeperit, ibid. et seq.
    ---Quo anno venerit in Gallias, ibid
    ---Ubi et quando mortuus, ibid.
    ---L. Caelius aliquando appellatus, 389.
    ---Amat formulas veteres elegantiasque sermonis, 393.
    ---Consuetas verborum formulas frequentat, 416.
    ---Duplex titulus apud veteres ipsius libelli de Mortibus Persecutorum. 595
    LACTES, pro intestinis. I, 640
    LAIS, meretrix, I.
    ---Quid de illa dixerit Aristippus. 393
    LAMPSACUM, haec urbs ubinam sita. I, 237, 269
    LANCEA, adhibita in emendationibus loco fustis, ut minus ignominiosa, 412.
    ---Nomen ejus unde desumptum, 518.
    ---Figi solita ante praefecti Castrorum praetorium. Ibid.
    LANCEARII, lanciarii, milites lancea armati. Ibid.
    LANISTAE quid sint apud veteres. I, 683
    LAOMEDON. Fauno coaevus fuit, 247.
    ---Ab Apolline et Neptuno mercede fraudatis qua poena affectus. 895
    LAPIDES, a gentilibus honore divino culti, II, 494, 495 et seq.
    ---Lapis Al-Hajar-Al-Aswad cultus a Mahumetanis. Ibid.
    LAPIDES Baetuli apud Phaenices. Ibid.
    LAPIDES divi, quinam dicti, ibid.
    ---Hisis templum extructum in Oriente, ibid.
    ---Cultus lapidum diu duravit, ipsumque plebem christianam infecit, 498.
    ---Viguit etiam apud Romanos. 499
    LAPSI quinam dicerentur primis Ecclesiae saeculis, II, 392.
    ---Triste illorum nomen in Ecclesia. 597
    LARA, seu Laranda, eadem ac dea Muta apud Romanos. I, 226
    LARENTINA, Romuli et Remi nutrix credita, et divinis honoribus culta a Romanis, I, 216.
    ---Quaenam fuerit, 217.
    ---Lupa quare dicta. Ibid.
    LARENTINALIA sacra, qua occasione instituta, I, 218.
    ---Quo die celebrarentur. 217
    LATINUS, Priamo coaevus fuit. I, 247
    LATIUM, unde dictum. I, 189
    LATRONES clementes. II, 254
    LAUREATAE tabellae a quibus afferrentur, II, 235.
    ---Imaginum laureatarum usus multiplex, sed praecipuus in imperatorum inaugurationibus. 416
    LAURENTIUS martyr, quo anno obierit. II, 560
    LEAENA. Quaenam fuerit, I, 247.
    ---Qua occasione Athenienses ipsi statuam posuerunt, ibid et 904.
    ---De patientia ejus admirabili. Ibid.
    LECTISTERNIA, eo nomine unde dicta. I, 798
    LEDA eadem quae Nemesis. I, 236
    LEGIONES riparienses quaenam. II, 327
    LEGES, ea intentione latae ut proficiant, non ut noceant, II, 308
    LEGES. Multas argumentum esse morum corruptorum, I, 574.
    ---Legis divinae praeclarum encomium, 660.
    ---Quid sit legem abrogari, 661.
    ---Quaenam legis nomen non mereantur, ibid.
    ---Has non justitia, sed utilitas reperit, 662.
    ---De legibus inutilibus. 663
    LEGITIME coqui, de martyribus, qualis cruciatus fuerit, II, 214, 319, 503, 689.
    ---Legitima sacra, injuriae hostibus illatae legitime, 319.
    ---Legitima verba, fossa legitima, 407
    ---Oleum legitimum. 593
    LEMNOS. Vulcanus in eam praecipitatur. I, 195
    LEO, cultus ab Aegyptiis, I, 787.
    ---Soli sacer. Ibid.
    LETHARGUS. Quid sit, I, 774.
    ---Unde nomen habeat, ibid.
    ---A Latinis quibusdam quomodo appelletur. Ibid.
    LETHENUS fluvius, unde dictus, I, 804.
    ---A poetis quare adinventus. 806
    LETHUM, et Letum, variae scriptum pro varia etymologiae ratione. II, 769
    LEUCIPPUS, atomas, et ex iis mundum generatum admisit. II, 100
    LEUCOTHEA, quaenam sit. I, 236
    LEVES quinam dicti. I, 674
    LEVITER, pro sensim. II, 41
    LIBANUS in quo genere floruerit, I. 885.
    ---Quam gratus fuerit Juliano imperatori. Ibid.
    LIBELLUS, de charta breviori, II, 429, 821.
    ---Acceptus internum pro epistola. Ibid.
    LIBELLUS repudii quot constaret versibus, 821 et seq.
    LIBER. Vid. BACCHUS. 
    LIBERA, Dea ab ethnicis culta, I, 164.
    ---De illa variae opiniones. Ibid. et 896
    LIBERALIS, distinguitur a prodigo. I, 696
    LIBERI, quo ritu apud veteres pro legitimis agnoscerentur, 202.
    ---Trium liberorum jus quale fuerit, 204, 302.
    ---Patrum potestas in eos olim quanta fuerit, 454.
    ---Quibus de causis posset a parentibus abdicari, 457, 955.
    ---Quibus commodis abdicati privarentur, ibid.
    ---Abdicati et exhaeredati [Col. 1183] quinam dicerentur, 515.
    ---De morte et ritu illos exponendi, 578.
    ---De eorum exhaeredatione, 511.
    ---Eos recens natos interficere aut exponere quam sit impium. 708
    LIBIDO ad quem usum data, I, 704.
    ---Aspectu maxime concitatur, 711.
    ---Quare coercenda. 712
    LICINIUS, amicus vetus et contubernalis Galerii, II, 227.
    ---Illum Caesarem post depositionem Diocletiani quare hic non creaverit, ibid
    ---Augustus ab eo nominatur, 240.
    ---Constantium, Constantini sororem, ubinam et quando duxerit, 262, 371, 818.
    ---De visione ipsi in somnis oblata in bello contra Maximinum, 264 et seq.
    ---In largiendo tenax 266, 565.
    ---Maximinum vincit fugatque, quo anno, 571.
    ---Litteras proponi jubet in gratiam christianorum, 267.
    ---Quo anno promotus ad imperium, 348, 356, 764.
    ---Utrum eodem tempore Caesar et Augustus factus, 391, 528 et seq.. 764.
    ---Quot annos regnaverit, 353.
    ---Visus aliquando christianis favere, postea se prodidit, 366.
    ---Quo tempore dederit se Constantino, eique purpuram remiserit, 368 et seq.
    ---Tyrannus dictus, ibid
    ---Provectior aetate Maximino, II, 438.
    ---Jovius aliquando dictus, 462 et seq.
    ---Quo anno christianis bellum indixerit. 574
    LINDUS. Haec urbs ubinam sita, I, 238.
    ---Ritus sacrorum Herculis in ea celebrandorum. Ibid.
    LINGUA. De vario illius usu, II, 43.
    ---Non sola confert ad loquendum, ibid.
    ---Unde dicta, ibid.
    ---Ea sapores sentiuntur. 44
    Lingua, quandonam vere fungatur officio suo. I, 326
    LIPSIUS errat in adorationis ritu. 136
    LITABILIS victima, quaenam sit. I, 237
    LITARE, diversum ab Immolare, II, 673.
    ---Quid sit, ibid.
    ---Non raro sumptum a Patribus pro sacrificare simpliciter. Ibid.
    LITTERAE imperatorum ad praesides, utrum confundi debeant cum edictis. 267-675, 785, 827, 833
    LIVOR fons est malorum. I, 295
    , divini Verbi nomen, 469.
    ---Quid significet, ibid.
    LUCILLA Augusta, Antonini philosophi filia, quibus et quomodo bis nupserit. II, 459, 803 et seq.
    LUCRETIUS. De ejus morte Hieronymi testimonium I, 201.
    ---Deorum cultum quomodo irrideat, 265.
    ---Quod erraverit in statuenda sapientiae origine. 386
    LUCTUS tempus olim decem mensium, postea duodecim, II, 545.
    ---In eo sub imperatoribus vestes albas foeminae induebant. Ibid.
    LUDI. De vanitate illorum qui sumptum faciebant in iis exhibendis, I, 674.
    ---Illis quantum veteres impenderint, 675.
    ---Qui hos exhibebant, quibus nominibus appellati, ibid.
    ---Ludi gladiatorum et circenses christianis quam vitandi, 707.
    ---Iis semper fuerunt interdicti, 710.
    ---Hi in honorem deorum erant consecrati. 712
    LUMEN. De more veterum in diebus laetis lumina accendendi, 637.
    ---Usus eorumdem apud christianos, ibid. et 994.
    ---Mos ille retentus in Ecclesia. Ibid.
    LUMINA senatus, civitatis, etc., II, 312, 485.
    ---Lumen verum, de colore purpureo. 362
    LUNA, sub Isidis nomine culta ab Aegyptiis, I, 235.
    ---Huic quare taurus immolatus, 238.
    ---De ea variae philosophorum opiniones, 354.
    ---De natura ipsius et magnitudine Xenophonis sententia, 424.
    ---Quo sensu dictam a quibusdam veteribus, terram illam esse habitabilem. 952
    Luna. De ea ad usum hominis ordinata. II, 116
    LUNUS deus, a quibus cultus. 576
    LUPA, Romuli nutrix, divinis affecta honoribus, 216.
    ---Quaenam fuerit, 903.
    ---De varietate auctorum circa ejus nomen et festorum ipsius, 904.
    ---Utrum in figuranda illa exemplum ab Atheniensibus Romani sumpserint. Ibid.
    LUPANAR, unde dictum. 217
    LUPUS, cultus ab Aegyptiis. 287
    LUSORIUM, idem ac theatrum, seu amphiteatrum, II, 229, 337 et seq.
    ---Lusorius, idem ac derisorius, ibid.
    ---Lusoriae naves apud Romanos, ibid.
    ---Lusorium, destinatum etiam aedificium privatae imperatorum oblectationi, 412, 729.
    ---Unde forte dictum. 516
    , galeae ex lupinis pellibus. 823

M
    M. Littera omissa saepe in libris manuscriptis. II, 713
    MACHABAEORUM liber secundus lectus olim assidue a christianis tempore persecutionis. 391
    MACRINUS imperator, quo anno interemptus. 447
    MAGICA ars, a daemonibus inventa, I, 336.
    ---Damnata legibus, ibid.
    ---Nihil ostentat veri ac solidi. 491, 493
    MAGISTER, dictum de praesidibus collegiorum sacrorum, II, 492.
    ---Magister Deus, magister Dominus de Christo. 619
    [Col. 1184] MAGISTERIUM Dei, pro Christi doctrina. I, 738
    MAGISTRI. Nomen eorum late patet, II, 400.
    ---Quinam ita dicti, ibid.
    ---Magistri populi, morum, operum, etc., ibid.
    ---Eorum dignitas magisterium, non magistratus, ibid.
    ---Magistri militum, officiorum, epistolarum, etc., in aulis principum, ibid.
    ---Magistri item cubicularium, ostiariorum. 691
    MAGNA Urbica, credita filia Galerii, uxorque Maxentii. 345
    MAGORUM ars a daemonibus, I, 332
    MAJORUM auctoritas in religione, 285.
    ---Illorum stare judicio quantae sit imprudentiae. 287
    MAJUMAE. Utrum festa ejus eadem fuerint cum festis Floralibus, 905.
    ---Ubinam celebrarentur. Ibid.
    MALUM, interjectionis aliquando vim obtinet. II, 27
    MANALIS, lapis apud Romanos. 499
    MANES sanguine humano placantur. I, 581
    MANIFESTARIUS homicida, manifestarius fur, pro manifesto. II, 418
    MANSIONES geminare quid sit, 262, 429.
    ---Sumptae ut plurimum pro unius diei statione, ibid. et 563.
    ---Quid essent, ibid. et 743, 744.
    ---In quo differunt a mutationibus, ibid.
    ---Habuerunt communia multa cum stativis, ibid.
    ---In quo discreparunt. Ibid.
    MANUBIAE. Diis fuerunt consecratae, I, 284.
    ---Quid sint, et a spoliis, seu praedio in quo differant. Ibid.
    MANUM conserere, quid sit, 115.
    ---In adoratione manus ori admovebatur. 136
    MANUS dare, quid sit. I, 438
    Manus. De earum structura et usu, II, 45, 46.
    ---Quales laudatae a veteribus. Ibid.
    MARCION. In quo erraverit, I, 542.
    ---Quo tempore vixerit. Ibid.
    MARE, pro mari. II, 230, 412
    Mare Rubrum, vel Erythraeum. I, 471
    MARES, quare foeminis fortiores, II, 57.
    ---Foeminis robustiores. I, 204
    MARICA, eadem quae Circe. 236
    MARO, vide VIRGILIUS., 
    MARS. Homicidii crimine liberatus, 161.
    ---Adulter, ibid.
    ---Idem qui Hesus apud Gallos. 229
    MARSYAS. Ejus fabula. 386
    MARTICULTORES, in inscriptione veteri. II, 404
    MARTYRES, qui fortiter tormentis dicti diabolum vincere, 504.
    ---Quomodo laniandi bestiis in amphitheatris exponerentur, 518.
    ---Basilicae primo extructae in locis, ubi sepulti erant. 585, 586
    MARTYRIUM saepe quaesitum a multis. II, 680
    MATER Deum, vid. CYBELE., 
    MATERIA, non est Deo coaeterna, I, 298
    MATRIMONIUM caste servandum. 719
    MATTHIAS apostolus, utrum cum Paulo fuerit Judae, ab apostolis suffectus. II, 195
    MATUTA (mater). Eadem quae Ino. I, 236
    MAXENTIUS, homo superbus et contumax, II, 223, 330.
    ---Ubi et quando Augustus proclamatus, 235 et seq. 343, 367, 456, 751, 813.
    ---Patri suo Maximiano purpuram mittit et bis Augustum nominat, 237.
    ---Quo praetextu, et quo anno contra Constantinum arma moverit, 260, 461, 810.
    ---Quo pacto victus, ac submersus, 261, 562, 815.
    ---Quo die et anno perierit, 367, 370, 558.
    ---Nulli charus, ne patri quidem et socero, 330.
    ---Utrum ortus ex Maximiano Herculio, 343, 507.
    ---Bene nunquam ei convenit cum Galerio, 334.
    ---Ipsius gener fuit, 343.
    ---Christianis favere visus, initio christianum se simulavit, 366, 526.
    ---Tyrannus dictus , 368.
    ---Quinquennalia utrum celebraverit, ibid.
    ---Puer valde laudatus. 543
    MAXENTIUS tyrannus a Constantino victus. I, 116
    MAXIMIANUS GALERIUS, vid. GALERIUS., 
    MAXIMIANUS HERCULIUS, Diocletiano simillimus, et ab eo dissimillimus, II, 206, 398.
    ---Ejus libidines, ibid.
    ---Homo non adeo clemens, 217, 322.
    ---Christianos persequitur, ibid.
    ---Quo die et anno purpuram deposuerit, 226, 332 et seq. 510, 721.
    ---Augustus iterum a Maxentio filio renuntiatur, 237.
    ---Ubinam moraretur post depositum imperium, 756, 344.
    ---Maxentium filium imperio privare frustra aggreditur, 240.
    ---Roma pellitur, ibid.
    ---Quibus insidiis aggressus fuerit Constantinum, ibid. et seq.
    ---Denuo purpuram quando deposuerit, 242, 354.
    ---Hanc resumit tertio, ibid.
    ---Massilia capitur, et exuitur, ibid.
    ---Constantinum tentat interficere, ibid et seq.
    ---Mortem quomodo obierit, 242, 355, 529, 769.
    ---Ejus statuae et imagines post obitum dejectae, 258, 365.
    ---Herculis nomen qua superbia assumpserit, 274, 401, 656.
    ---Quo die et anno evectus ad imperium, 307, 309 et seq. 325, 482 et seq.
    ---Frater Diocletiani electione, non natura, 308, 401, 455, 483, 656.
    ---Unde oriundus, ibid.
    ---In quem annum octavus ejus consulatus inciderit, ibid.
    ---Quot annos imperaverit, [Col. 1185] utrum Caesar factus antequam Augustum, ibid. 483, 484.
    ---Diocletiano semper in omnibus obsecundavit, 310, 456.
    ---Rerum novarum cupidus, et perfidiae plenus, ibid.
    ---Prodigus potiusquam avarus, ibid. 656.
    ---Ejus asperitatem Diocletianus saepe reprehendit, 322.
    ---Filiam Faustam Constantino utrum obtulerit, 345, 346.
    ---Quo anno Diocletianum ad resumendum imperium invitaverit, 351, 352.
    ---Quae causa fuerit Constantino ipsius interficiendi, 356.
    ---Primus non fuit imperatorum cujus statuae et imagines sunt dejectae, ibid.
    ---Utrum bello Persas vicerit, 580.
    ---Inter deos relatus a Maxentio filio, ibid.
    ---Quo aetatis anno obierit, 657.
    ---Maximianus Daia, sive Daza appellatus, unde, II, 224, 411.
    ---Cur et quando nomen ejus mutatum a Galerio, ibid. 331.
    ---Unde oriundus, ibid.
    ---Maximinus et Maximianus promiscue dictus, ibid. 454.
    ---Quo die et anno Caesar creatus, 225, 264, 329, 372, 722 et seq.
    ---Nec rempublicam sciebat, nec militiam, 227.
    ---Nec Caesarem se, nec tertio loco, nominari vult, 244.
    ---Augustus renuntiatur, 245.
    ---Foedus facit cum Licinio, christianosque persequitur, 251 et seq.
    ---Illius prodigalitas, 253 et seq.
    ---Item effraenata libido erga mulieres, 254, 364.
    ---Connubium Valeriae expetit, et repellitur, 256.
    ---Societatem jungit cum Maxentio, 259.
    ---Imperatoris maximi titulum sibi vindicat, 262, 816.
    ---Bellum movet contra Licinium, ibid. et seq.
    ---Vincitur et fugatur, 266.
    ---Ubi et quomodo miserrime perierit, 271, 374, 568.
    ---Tyrannus dictus a Lactantio, ibid.
    ---Quo anno sit extinctus, 272, 372, 375, 835.
    ---Ejus uxor in Orientem praecipitatur, 273.
    ---Ipsius temulentia et crapula, 331 et seq.
    ---Purpura ubi indutus, 332 et seq.
    ---Quamdiu imperaverit, 372.
    ---Edictum pro christianis quando emiserit, 376.
    ---Quo tempore a Galerio adoptatus, 454.
    ---Ubi sepultus, 568.
    ---Quo anno victus a Licinio, 571.
    ---Valeriae quomodo filius. 803 et seq.
    MAXIMUS, unus ex praecipuis Jovis titulis. II, 816
    MEDICINAE inventio, I, 273.
    ---Herboricae inventio quibus data. 359
    MEDIE pro mediae, mediocriter. 691
    MEDIETAS. II, 44
    MEGARICI philosophi. Eorum quis auctor fuerit, I, 380.
    ---Summum bonum in quo constituerint, ibid.
    ---Eretriaci quare dicti. 379
    MELICERTES, idem ac Palaemon atque Portumnus. 236
    MEMBRA. De situ illorum in homine, II, 30 et seq.
    ---De singulorum pulchritudine et usu. 40 et seq.
    MEMORIA delicata et fragilis. I, 1005
    MENDACIUM, nulla de causa licitum. 698
    MENAECEUS. Quod mortem non obierit pro patria, nisi spe immortalitatis, 381.
    ---Ejus historia. Ibid et 946
    MENS, in capite collocata, II, 34.
    ---Ratio illius incomprehensibilis, 64.
    ---De ejus sede philosophorum opiniones, ibid. et seq.
    ---De ejus excellentia, 65 et seq.
    ---Non potest esse nisi a Deo, 108.
    ---Corpus nisi ab una regi non potest. 111
    Mens inter deos relata, I, 221.
    ---Non est idem atque anima, 773.
    ---, a Graecis appellata, ibid.
    ---Pro aetate augetur vel minuitur, ibid.
    ---Non extinguitur in furiosis, 774.
    ---Nomen ejus Augustinus unde deduxerit. Ibid.
    MENSA et MENSAE, de mensis sacris christianorum. II, 695 et seq.
    MENTIONES, quinam dicti a veteribus. 45
    MENTUM. De ejus pulchritudine et forma, ibid.
    ---Quale fuerit a veteribus commendatum. Ibid.
    MERCURII quot, I, 138.
    ---Quem inter eos Thoyt Aegyptii appellaverint, ibid.
    ---Mercurius, a quo Argus occisus, Jovis filius fuit, ibid.
    ---Fur erat et nebulo, 162.
    ---Quare coelo dignus existimatus, ibid.
    ---Teutates apud Gallos. 230
    MERCURIUS, Cyllenius cur dictus, II, 279.
    ---Ipsi Pharis in Achaia aqua sacra. 496
    MERERI, pro nancisci, adipisci, sortiri. 391
    MERETRICES quaedam cultae, I, 218.
    ---Ipsis vetitum apud Athenienses ingredi templa, 217.
    ---Insignium meretricum catalogus ubinam reperiatur. 219
    MERIDIES, dictum etiam de horis post meridianis, imo et serotinis. II, 428
    MERUM, adhiberi solitum a veteribus ad supplicandum, 253, 796.
    ---Eodem cibos suos quandoque perfundebant, et quasi sacrabant. Ibid.
    , utrum Deo possit tribui. I, 723
    METIRI, passive positum. II, 231, 565, 737
    METEMPSYCHOSIS opinio a quibus propugnata, I, 405.
    ---Ejus origo. Ibid.
    METUS. Religio omnis metu constat,II, 97, 114. Vide TIMOR., 
    MILESII, Apollinem coluerunt. 445
    MILITES, distincti a privatis, 508 et seq.
    ---Aere dirutus miles quis, 797.
    ---Milites dicti quandoque copiae pedestres [Col. 1186] ab equitibus distinctae, aliquando equites simul et pedites, 812.
    ---Miles a mile deductus diverso modo. 819
    MILITIA, christianis an sit vitanda. I, 707, 998
    MILLIA tria, pro leuca, II, 819.
    ---Item, aliter. 826
    MINERVA ubi culta, I, 195.
    ---De ea auctores quinam consulendi, ibid.
    ---Ipsius virginitas suspecta, 208.
    ---Ericthonium cum dracone cista inclusum Cecropidis filiabus quare commendaverit, 208.
    ---Textrinae artis inventrix, 214.
    ---Ab Aegyptiis quo nomine appellata, ibid
    ---An eadem cum Noema Lamechi filia. Ibid.
    MINERVINA, prima uxor Constantini. II, 543.
    MINISTRI, sine addito dictum de Diaconis, 503, 695.
    ---Ministri Dei, Christi, episcopatus, etc., de iisdem. Ibid.
    MINOS. Ejus astutia in religione, I, 243.
    ---An fuerit Jovis filius, ibid.
    ---Unus inferorum judex. 804
    MINUTIUS FELIX. Ejus pro religione apologia, 551.
    ---Quo tempore floruerit. Ibid. et II, 585
    MISERICORDIA. Hanc reponebant stoici inter vitia et morbos, I, 423, 667, 671.
    ---Quo sensu hoc illorum dogma intelligendum, 423.
    ---Quid illa sit, et quorum propria 666.
    Sola vitae communis continet rationem, ibid.
    ---De misericordiae operibus, 696.
    ---Merces illius quanta sit. 684
    MINUTIUS. 271
    MITTERE, pro ponere. II, 195, 303, 394
    MNESTHEUS. Aureliani libertus, in eum conjurat, et illum occidit. II, 397, 652
    MNEVIS, bos ab Aegyptiis pro deo cultus, I, 621.
    ---Solis symbolum fuit apud Heliopolitanos. Ibid.
    MOESIA utraque ad Illyricum pertinebat. II, 330
    MOLIRI, idem quod parare. 241, 766.
    MOLOCH, an idem ac Saturnus. I, 232
    MONERI, dictum de iis quibus per somnium Deus aliquid imperat. II, 261, 813.
    MONETA, pro aedificio in quo nummi cuduntur. 205, 400, 483.
    MONETA. Vide JUNO., 
    MONOCAMIA, pars pudicitiae habita in mulieribus saeculo quarto, 273, 838.
    ---A Tertulliano cum Montanistis in utroque sexu requisita. Ibid.
    MONOGRAMMA Christi circumflexum a Constantino in Labaris, 261, 370.
    ---Quale fuerit, 559.
    ---Illud minime impressum in nummis Maxentii, ibid. et seq.
    ---Occurrit in nummis signatis ante Constantinum, imo et ante Christum. 560
    MONS. De montibus qui concurrerunt. I, 743
    MONTES, tanquam dii olim culti, II, 404, 493, 677.
    ---Extructa in iis templa et arae, ibid.
    ---Montium dii quinam, 405, 493
    MOMTESES, sive Montenses dii, 215, 403 et seq., 491.
    ---Monteses, sive Montenses, iidem ac Donatistae.
    MONTINUS, deus qui montibus praeest. 403
    MORBI, an sint daemonia. I, 939
    MORS prima ac secunda, 321.
    ---Secundae animalia non subjacent, ibid.
    ---Mortis nomen ambiguum, 320.
    ---Quod nemo illam subeat, nisi spe vitae longioris, 381.
    ---Aditus ad eam miser, 403.
    ---Morti voluntariae sese quinam obtulerint, 406.
    ---Li quam damnandi 407.
    ---Mors unde bona vel mala, 410.
    ---Ex praeteritis vita actibus ponderanda, 411.
    ---Secunda nobis proposita, ut eam vitemus, 753.
    ---Non extinguit mors hominem, sed ad praemium virtutis admittit. 768
    MORTALITAS, pro mortales. 523
    MORTES, plurali numero, II, 190, 301, 389, 471, 595.
    ---Mors bona, idem ac facilis, non coacta, non turpis, 230, 337, 413, 519.
    ---Mors devota, id est destinata, 266, 825.
    ---Mors simplex, quaenam sit. 568
    MORTALES, pro homines. 232
    MORTUI. Eorum unctura in usu apud ethnicos, I, 269.
    ---Eadem viguit apud Judaeos et christianos, ibid.
    ---Illos lavandi ubinam mos obtinuerit, ibid.
    ---Aliquando etiam vestibus pretiosis induti elati sunt, ibid.
    ---Mors Judaeorum in illis humandis, 512.
    ---Quosnam vere mortuos dixeris, 527.
    ---Manes eorum humano sanguine placantur, 581.
    ---De mortuis sepulturae mandandis nihil unquam ab ullo legislatore ethnico imperatum. 997
    MOVERE, pro amovere, removere. II, 604 et seq.
    MOYSES, trojano bello quot annis fuerit antiquior. I, 459, 956
    MULIER. unde dicta, II, 57.
    ---In quo differat a virgine, ibid.
    Mulieres etiam provinciarum sacerdotes factae, 537.
    ---Mulier, vox aliquando contemnentis, 801.
    ---Posita aliquando loco pronominis. 804
    MULVIUS pons, a quo constructus, 562.
    ---Erat lapideus. Ibid.
    MUNDUS, non fuit generatus ex atomis, 100 et seq.
    ---Mundos infinitos qui dixerint, 102.
    ---Non est effectus a natura. 106 et seq.
    Mundus, quare a Graecis appelletur, I, 122.
    ---An [Col. 1187] ex materia aeterna factus, 124, 297, 926.
    ---Unius arbitrio eam regi necesse est, 125.
    ---Quae sit basis illius, juxta Philonem, 277.
    ---Quod non est Deus, 281.
    ---Quod hominem non generet, 282.
    ---Factus est ex nihilo, 297
    ---De divina ejus fabrica, 307
    ---Non fuit ab aeterno, 315, 745.
    ---Dei templum est, 415.
    ---Providentia gubernatur, 416.
    ---Rotundus. 126.
    ---Quomodo probet Macrobius eum non esse aeternum. 668.
    ---Genitum illum agnovit Plato, 735, 743.
    ---Hunc in perpetuum dixit fabricatum, 735.
    ---Aristotelis et aliorum de illo variae opiniones, 735, 736.
    ---Hunc quo sensu Plato corpus Dei fecerit, 741.
    ---Quare magnus homo dictus, 742.
    ---Quod mortalis sit, ibid.
    ---De causa ejus finali, 744.
    ---Philosophorum de ejus antiquitate et duratione sententiae, 780, 781.
    ---De eodem opinio Lactantii et veterum Patrum unde fluxerit, ibid. et 1006.
    ---De ipsius vastatione et mutatione imperiorum, 784.
    ---Exitium ejus quaenam signa praenuntiabunt, 786.
    ---Illius excidii ratio quaenam futura sit, 790.
    ---Quod illud a vatibus et sibyllis sit praedictum, 795.
    ---Futura ipsius consummatio, 812.
    ---Istius renovatio. 814
    MUNERARIUS, et munerator, quid sint. I, 675
    MURES, De illorum virtutibus, et a quibus celebratae, II, 118
    MUSAEUS. Ille utrum extiterit, I, 240.
    ---Unde deductum nomen ipsius. Ibid.
    MUTA. Illa quasi dea culta a Romanis, 226.
    ---Eadem a Lara seu Larunda. Ibid.
    MUTATIONES, quid essent, et in quo differrent a mantionibus II, 563
    MUTI, quare quidam sint, 51.
    ---Utrum et surdi. Ibid.
    MUTUARE et mutuari, promiscue usurpata. 455
    MYRRHA, orontea et achaica unde dicta. 432, 433

N
    NAESUS, se Naissus, patria Constantini, II, 464 et seq.
    ---Ubi sita, ibid.
    ---Ab eo exornata mirifice, ibid.
    ---Diversa a Nasso et Nesto, urbibus Thraciae et Ilyriae. Ibid.
    NANCTUS, antique pro nactus. 415
    NARES, unde dictae, 49, 30.
    ---Earum forma et usus. Ibid.
    NARSEUS, Persarum rex, quam sub Diocletiano susceperit expeditionem, 208.
    ---Oppressus fugatusque a Galerio, quo anno, ibid. et 513.
    ---Ductus a Diocletiano in triumphum, ibid., 316, 324.
    ---Sapor utrum avus illius, an atavus, 486.
    ---Quot annos regnaverit, ibid.
    ---Quos filios habuerit, 487.
    ---Utrum captus a Galerio. Ibid.
    NASUS. De eo, et ejus usu, 41 et seq.
    ---Tria illius officia. Ibid.
    NATALIS Invicti, quomodo intelligendus, 342, 524, 749 et seq.
    ---Constantini quatuor natales, 343.
    ---Natales imperatorum festi per unumquemque mensem, 369.
    ---Utrum iis imperatorum anui numerarentur. 376
    NATES. De mira in formandis illis Dei providentia. 58
    NATURA. Ab ea mundus non est effectus, 106 et seq.
    ---De ea variae philosophorum opiniones, ibid. et 107.
    ---In unitate consentit universa. 109
    Natura nihil aliud est quam Deus, I, 299, 304.
    ---Saepe etiam indoctos impellit ad laudem, 394.
    ---Quod ex religionis eversione nomen invenerit, 436.
    ---Quo sensu dixerint eam philosophi rerum omnium matrem, 437.
    ---Quod remota providentia nihil sit, ibid.
    ---De illa auctores quinam scripserint, 436.
    ---Naturae vox varie a Latinis usurpata, ibid.
    ---Ejus divisio juxta Stoicos. 741
    NAVIGIUM, pro navigatione. 898
    NAVIUS (Accius) augur, 288.
    ---De eo auctores consulendi, ibid.
    ---De vero ejus nomine quantum varient. 920
    NAXOS insula, 195.
    ---Baccho sacra, ibid.
    ---Dionysia olim vocata. Ibid.
    NE, vel nec, confusa saepe a librariis. II, 645
    NECESSITAS, pro calamitas. I, 256
    Necessitas. Idem quod fatum, 168.
    ---Huic dii ipsi non repugnant. Ibid.
    NECROMANTIA a daemonibus est. 336
    NECTAR. potus deorum apud poetas. II, 282
    NEGOTIATIO, quaenam damnata. I, 605
    NEMESIS, quaenam sit. 236
    NEPTUNUS, Trojani muri conditor, junior Neptuno Jovis fratre, 161.
    ---Neptunus unde dictus, 173.
    ---An Japhetus, ibid.
    ---Quo sensu mari praefectus intelligatur, ibid.
    ---Clam patre natus, 190.
    ---Illi circenses ludi consecrati. 712
    NEQUE pro aeque, nec pro haec, vel et. II, 383
    NERO, an Antichristus. 1008
    Nero tyrannus execrabilis, II, 196.
    ---Utrum primus omnium a constituta Ecclesia christianos sit persecutus, ibid. [Col. 1188] 304, 473, 628 et seq.
    ---Qua occasione et quo anno in illos saevire coeperit, ibid., 438, 622.
    ---Quando et quomodo perierit, ibid.
    ---An fuerit sepultus, ibid. et seq., 304 et seq., 395, 631 et seq.
    ---De iis qui resurrecturum illum, et futurum Antichristum, vel Antichristi socium sunt opinati, ibid. 304 et seq., 395, 633 et seq.
    ---Quo aetatis anno obierit. Ibid.
    NERVA, christianos exules revocavit, 199, 305.
    ---Utrum post adoptatum Trajanum imperium retinuerit, 221, 452, 710, 711.
    ---Hujus adoptionis quae causa fuerit, 329.
    ---Quando imperium sit adeptus, 452.
    ---Quo anno obierit, ibid.
    ---Quandiu imperaverit. 712
    NERVI. De iis et eorum usu, 30, 31.
    ---Quot sint illorum genera. Ibid.
    NICAEA, interdum per e simplex, sed immerito. 805
    NICEPHORIUM. Cirta in Africa eo nomine nunquam dicta, 555.
    ---Nicephorium Mesopotamiae, ubi situm, ibid.
    ---A quo conditum, ibid.
    ---Nicephorium, vicus prope Pergamum, unde nobilis 556
    NICEPHORIUS Jupiter, unde dictus. Ibid.
    NICOMEDIA. Hanc student Diocletianus Romae coaequare, 206.
    ---Templum ejus evertitur, 214.
    ---Circum in ea Diocletianus dedicat, 220.
    ---Sedes olim regia. 676
    NIGRAE vestes, ubi et quando in luctu usitatae. 801
    NIMISQUAM, locutio inusitata. 16
    NIMIUM, pro valde. 236, 416
    NOCENS, pro nefario, impio, sacrilego. 604, 625
    NOE. Ejus historia, I, 326.
    ---De arca ab ipso fabricata, ibid.
    ---De vinea ab illo consita, 327.
    ---Ubinam ex arca egressus fuerit, ibid.
    ---Quo sensu Chamo filio maledixerit, 328.
    ---Posterorum ejus dispersio. Ibid.
    NOTARII, quinam sub Augusto. II, 429, 821
    NOTUS, ventus nubes colligens et aestuosus. 280
    NOVATIANI se catharos nominant, I, 541.
    ---Illorum errores. Ibid.
    NOX, diabolo cur attributa. 308
    NUDARI, metaphorico sensu. II, 522
    NUDITAS, a Graecis in statuis usurpata. 32
    NUMA. Religionem quare simulaverit, 97.
    ---Pontifex maximus utrum fuerit. 539
    Numa, superstitionum propagator, I, 242.
    ---Simulati ipsius congressus cum Egeria nymphea, 243.
    ---Libri ejus reperti et combusti. 244
    NUMERUS dualis, quantum ad rerum conferat perfectionem, II, 42.
    ---Numerus ternarius christianis quare usitatus in precibus. 430
    NUMIZIA, pro Numidia. 323
    NUMMUS signatus quid sit. I, 900
    NUNCUPARE, pro creare, pronuntiare. II, 410
    NUPTIARUM ritus, I, 206.
    ---Aqua et igne frequentabantur. 309
    NUPTIAE secundae, vide MONOGAMIA., 

O
    OBBA, poculi genus. I, 909
    OBJECTARE, pro objicere. II, 229
    OBLIDERE. I, 708
    OBSERVARE, OBSERVATIO, voces ad divinam rem spectantes. II, 422
    OBSESSIO, an naturalibus auxiliis curari possit. I, 939
    OBSORBERE, pro sorbere. II, 229
    OBTRUNCARE, truncum reddere, 769.
    ---Dictum etiam, pro occidere. Ibid.
    OCCIDENS, diabolo cur tribuatur. I, 307
    OCEANIA, quid sit. 184
    OCTOBREM mensem nomine suo Domitianus invasit. II, 305
    OCULI. De iis, et quare bini, II, 35.
    ---Mira eorum forma, ibid. et seq.
    ---Sunt veluti fenestrae animi, 38.
    ---Quomodo falli dici possint, 39.
    ---Unde dicti, 40.
    ---Oculi, dictum de viris principibus, aut in republica insignioribus, 485.
    ---Quin et de praecipuis quibusdam urbibus, ibid.
    ---Oculi dextri confessoribus quondam eruti. 539
    Oculi. Oculorum voluptas et ejus objectum, I, 706.
    ---In res vanas promptiores. 711
    ODORIS-CAPIO, vocabulum rerum, sed proprium. II, 45
    ODORITAS, PRIORITAS, etc. 531
    ODORUM voluptas facienda, I, 715.
    ---Ab ethnicis itidem damnata ut a christianis. Ibid.
    OECUMENICA concilia, unde dicta. II, 600
    OFFENSIBILIS. I, 526
    OFFICIA, et officiales, de praesidum et judicum apparitoribus, II, 399.
    ---Dictum etiam de comitatu omnis viri illustris. 529
    OFFICINAE. In iis quid fieret, 796.
    ---Ab apothecis et tabernis distinctae. Ibid.
    OFFICIUM, pro administratione. 393
    [Col. 1189] , latine domestici, tres personarum species comprehendebant. 448
    OISELIUS (Jacobus) nimium audax, in quos. II, 370
    OLYMPUS, nomen ambiguum, I, 175.
    ---In illo Jupiter habitavit, ibid.
    ---Pro coelo accipitur. Ibid.
    OPERARI. passive positum. 819
    OPES cognitioni veritatis postponendae, 111.
    ---Iis melior nemo efficitur, ibid.
    ---Earum fructus, 676.
    ---Quam sint fluxae, 683.
    ---Illas in aram conferre quid sit, 683.
    ---Non sunt summum bonum.
    OPPIDUM, pro oppidanis. II, 695
    OPINATIO, quid sit, I, 353.
    ---Unde abest scientia. 355
    ORACULA Quinam de iis scripserunt, 148.
    ---A daemonibus sunt inventa 336
    ORATIONUM piarum efficacia. II, 596, 599
    ORATORES. Minore in gloria fuerant apud Graecos quam philosophi. I, 114
    Oratores veterani, 115.
    ---Maximi a causidicis mediocribus cur saepe victi, 349.
    ---Quam perniciosi. 549
    ORBIS, orbis terrae, totus orbis, de orbe mere romano. II, 600, 652, 680
    ORDINARE, pro constituere, seu creare. 616
    OREB. Vide HOREB. 
    ORIENS, Deo accensetur. I, 307
    Oriens. Originem conculcatorum a victoribus collorum, aut tergorum, deberi Orientalibus, II, 397.
    ---Orientalis limes sub Trajano ubi constitutus, 489.
    ---Pars imperii Romani orientalis Oriens dicta, 491.
    ---Quas provincias complecteretur. 663
    ORIRI et ortus, dicta de initio imperii, 465, 639.
    ---Unde desumpta haec loquendi ratio. Ibid.
    ORONTES fluvius, Oriens dictus aliquando, 273, 377, 432 et seq.
    ---Draconis nomen utrum acceperit, ibid.
    ---Typho etiam vocatus. Ibid.
    ORPHEUS, quo tempore vixerit, I, 130, 247.
    ---De Deo uno et omnium conditore quid senserit, 130.
    ---De ejus scriptis et existentia, ibid.
    ---Illius de Saturni regno testimonium, 189.
    ---A Threissis quare discerptus, 215.
    ---Sacra Liberi patris primus induxit, 247.
    ---De illius theologia quis consulendus, 466.
    ---Unde arbores et saxa sua lyra traxisse creditus. 668
    Os. oris. De ejus forma et usu. II, 43
    OSCULUM labratum quid sit, I, 136.
    ---Oscula jacere quid sit. Ibid.
    OSIRIS. Idem ac Serapis apud Aegyptios, 236, 908.
    ---An Isidis filius. 907
    OSSA, sunt solidamentum corporis. II, 30
    OVIDIUS, mundum a Deo fatetur instructum, I, 132.
    ---Ejus versus de elementorum dispositione. 751
    OVIS. De ejus cultu apud Aegyptios. 787
    OXYRYNCHUS. De cultu illius apud Aegyptios, 786.
    ---Variae de eo opiniones. 787

P
    PADUS. Unde oriatur, II, 633.
    ---Idem cum Eridano et Rhodano, juxta quosdam. Ibid.
    PAEDERASTIA, poenis gravissimis sublata. I, 165
    PAGANI. Non putabant templa esse posse sine simulacris, II, 317, 683.
    ---Illorum sacra christianorum interventu saepe turbata, 403.
    ---Statuas deos referentes ipsis deorum nominibus insigniebant, 473.
    ---A christianis quid exigerent, cum cogerent eos fidem ejurare, 573.
    ---Templa sua in locis excelsis vulgo construebant. 685
    PALAEMON. Idem qui Melicertes, I, 236.
    ---Ludi a Graecis in ejus honorem instituti. Ibid.
    PALATINI. Quinam dicerentur. II, 680
    PALATIUM, forte pro Palatinis, 695.
    ---Candidis chlamidibus utebantur. 793
    PALATUS. De ejus usu, 44.
    ---Utrum saporis sensus illi tribuendus. Ibid.
    PALLIUM. Unde dictum, I, 365.
    ---Vestis fuit philosophorum, ibid.
    ---Utrique sexui communis. Ibid.
    PALMA, arbor Syriae. II, 279
    PALPEBRAE. Unde dictae, 40, 41.
    ---De mirabili earum usu. Ibid.
    PANCAEUS mons ubi situs. I, 183
    PANNONIAE pars a Galerio in honorem Valeriae uxoris Valeria cognominata. II, 320
    PAPIA lex. Quid caveri, I, 203, 902.
    ---Sensus ejus qualis fuerit, 203.
    ---Ei legi imperatores quinam derogaverint. 902
    PAPILLAE. De earum pulchritudine et usu. II, 47
    PARADISI terrestris situs, I, 322,
    ---Arbor scientiae boni et mali quae fuerit, 223, 931.
    ---Quo sensu sic dicta, 932.
    ---Quod non fuerit locus extra hunc orbem positus, 323.
    ---An igne circumvallatus. Ibid. et 933
    PARCAE, idem quod fatum, 168.
    ---Illarum numerus et [Col. 1190] nomina, ibid.
    ---Trium Parcarum fabulae origo. 315
    PARENCHYAMATA, quid sint, et de eorum natura. II, 48
    PARRICIDARUM poena, I, 388.
    ---Varia pro variis temporibus. Ibid.
    PARTHENIAE quinam fuerint. 225
    PASCHA, verbum hebraeum, 531.
    ---Unde deducatur. Ibid. et 987
    PATIBILIS. 799
    PATRIS nomen diis non competit, 453.
    ---Deus unus est, omnium Pater, 454.
    ---Potestas patrum olim quanta, ibid.
    ---Paterfamilias quis, et quomodo diceretur, 455.
    ---De jure Patris et Domini. 611
    PATIENTIA. Quanta sit virtus, I, 625.
    ---Quid sit, ibid.
    ---Continentia illa potior judicata, 626.
    ---Virtutum maxima, 700.
    ---Ejus Encomium, ibid. et 701.
    ---Illa vir bonus ac sapiens differt a malis, ibid.
    ---Vitiis omnibus atque affectibus est opposita. 702
    PAULUS apostolus. Utrum una cum Matthia fuerit Judae ab apostolis suffectus, II, 195, 437.
    ---A quo et quomodo martyrio affectus. 197, 629
    PAULUS Tyrius. In quo genere floruerit, I, 885.
    ---Gratus fuit Adriano imperatori. Ibid.
    PAVOR et PALLOR. A Romanis coli coeperunt ut deae, 220.
    ---Aedem habuerunt apud eos. Ibid.
    PECCATUM. Unde ad hominem pervenerit, II, 123, 134.
    ---Sine ira non potest coerceri. 131 et seq.
    PECTUS. De ejus forma et dignitate, 47.
    ---Cur potens et erectum homini a Deo datum, Ibid.
    PEDES. De mira in conformandis illis Dei providentia. 59
    PEGMA, machina lignea in amphitheatro. II, 517
    PERDUCTORES, qui sint. I, 696
    PERFECTISSIMATUS, dignitas honoraria. II, 228
    PERFECTISSIMUS, titulus honoris. I, 598
    PERFERENTIA, substantive. 377
    PERINTHUS, nomen antiquum Heracleae Thraciae. II, 372, 819
    PERIPATETICI. Summum bonum in quo constituerint, 364.
    ---In quo differrent a stoicis, ibid. 
    ---Illorum bonum nimium multiplex, I, 367.
    ---Laudabant virtutem, reipsa serviebant voluptati, 370.
    ---Misericordiam non improbabant, 667.
    ---Eorum de affectibus sententia, 688.
    ---Opinio illorum de ira. 703
    . Vid. ABDOMEN. 
    PERLATIO, vox nova et rara. I, 625
    PERSAE, quando victi a Galerio, II, 208.
    ---De more eorum regibus suis serviendi. 228
    PERSECUTIO Aureliani. Quando concitatae, 203, 445.
    ---Non intentata modo, sed et executioni mandata, 650.
    ---Quot annos duraverit. 651
    ---Caligulae. 628
    ---Claudii, sive sub Claudio. 628
    ---Constantii Chlori, sive sub Constantio Chloro, qualis fuerit. 217, 322 et seq. 699 et seq.
    ---Decii, quando saevierit, 200.
    ---Ad illam quot anni a Diocletianea effluxerint. 441, 644
    ---Diocletiani, qua occasione concitata, 210.
    ---Usquequo primo processerit, 211.
    ---Quo die et anno incoeperit. 213, 314, 316, 374, 406, 675, 682
    Quousque arserit. 216 et seq. 320, 504
    Hujus auctor et consiliarius quis fuit. 218
    Quamdiu duraverit. 270, 274, 834
    Quando remittere coeperit. 317
    Non resencetur a Prudentio. 475 et seq.
    ---Domitiani, quo anno saevire coeperit. 199, 439 et seq. 578 et seq. 640
    Ad eam a Neroniana quot anni effluxerint, 440.
    ---Non fuit diuturna. 475, 641
    ---Galerii Maximiani, unde orta, 211.
    ---Quo die et anno inchoata. 213
    Quomodo recruduerit. 228 et seq.
    ---Galli et Volusiani, quo anno incoeperit, 646.---Localis fuit. Ibid.
    ---Hadriani. 642
    ---Jerosolymitana, magna fuit, et omnes praecessit. II, 197
    ---Licinii, quo anno inchoata. 571
    ---Maximini Daiae, quando orta, 251, 704.
    ---Qua occasione deferbuerit. Ibid.
    ---Neronis, quando et qua occasione excitata, 196, 439.
    ---Omnesne antecesserit, ibid. 622 et seq.
    ---Utrum Romae tantum saevierit. 626, 637
    ---Philippi, sive sub Philippo. 643
    ---Severi. Ibid.
    ---Trajani. Bbtd.
    ---Valeriani, quo anno saevire coeperit. 202, 445, 646
    Persecutionem facere, phrasis temporum Lactantii, 218, 702.
    ---Persecutionem christianos passos sub Nerva, Trajano, Antoninis, etc., 475.
    ---Peosequi, absolute positum, [Col. 1191] 634.
    ---Persecutiones utrum frequentes inter Domitianum et Decium. 641 et seq.
    PERSECUTORES. a Patribus bestiae appellati, 197, 217, 274, 312.
    ---Omnes debellati a Deo, 272, 377.
    ---De funesta illorum morte. 420
    Dictum absolute de Ecclesiae persecutoribus. 634
    PESSINUNTIUM simulacrum, qua reverentia habitum a Romanis. 810
    PESSUMIRE, de quibus dictum. I, 899
    PETRUS apostolus, an Romae praedicaverit, 517.
    ---Quo anno cum B. Paulo martyrio fuerit coronatus. 518
    Petrus apostolus Romam quando advenerit, II, 196, 303, 438, 589, 619, et seq.
    ---De miraculis ab illo ibi editis, ibid., 621 et seq.
    ---Utrum viginti quinque annis illic sederit, ibid., 303, 438, 589, 619 et seq.
    ---A quo et quomodo martyrio affectus fuerit, 196.
    ---Quo anno Jerosolymis e vinculis divina ope liberatus. 438
    PETRUS Eunuchus, martyr in Diocletiani persecutione. 321, 695
    PHAEDON, a quo redemptus fuerit, et philosophiam edoctus, I, 430.
    ---Quinam fuerit. Ibid. et 954
    PHAETON, Incendium in orbem mittit. 316
    PHANTASMA, quid sit. II, 72
    PHIDIAS, quis fuerit. I, 272
    PHILIPPEUS nummus quid sit, 143.
    ---Ejus pretium, ibid.
    ---Romae num excusus. 892
    PHILIPPUS imperator, Carpos vicit, non debellavit. Qualis sub eo persecutio.
    ---Philippus imperator, quandonam regnaverit, I, 116.
    ---An christianus. Ibid.
    PHILOCTETES. Herculi morienti adest. 894
    PHILO Judaeus. Simulacrorum artifices ob egestatem irridet, 272.
    ---Quam basim mundo constituerit. 277
    PHILOSOPHI. Apud Graecos majore in gloria fuerunt quam oratores, 114.
    ---Non sunt duces ad bene vivendum satis idonei, 117.
    ---Cur reliquerint magnam confusionem veritatem inquirentibus, ibid.
    ---Quinam deos vocaverint in dubium, aut excluserint, 120.
    ---Illorum gravis auctoritas, 133.
    ---Joves plures cur finxerint, 176.
    ---Multi eorum religionem sustulerunt, 266.
    ---Cogitationes eorum stultae, 350.
    ---Nomen eorum unde exortum, 351.
    ---Nec sapientes fuerant, nec studiosi sapientiae, 352, 353.
    ---Insipientia eorum in disputando, 356.
    ---Ad corpus omnia referebant, 372.
    ---Rari laude digni, 392.
    ---Quinam iis merito praeferebantur, 395.
    ---Non utilitatem, sed oblectationem petierunt ex philosophia, ibid.
    ---Quam damnandi inter eos qui mortem voluntariam appetendam docuerunt, 407.
    ---Vanitas illorum et impietas, qui naturam rerum putaverint ingenio comprehendi posse, 414.
    ---De philosophis barba tenus et pallio proverbium, 429.
    ---Neque seipsos, neque alios potuerunt facere meliores, 433.
    ---Illorum praecepta quam parum conferant ad sapientiam, ibid.
    ---Quod ipsi suam inscitiam confessi sint, 438.
    ---Eorum praeceptis quare nemo obtemperaverit, 520.
    ---Quam fuerint perniciosi, 549.
    ---Litteras sacras cur contempserint, 550.
    ---Barbari magistri unde dicti, 553.
    ---De illorum dissentionibus et contrarietatibus, 556.
    ---Eorum insipientiae fons et origo, 664.
    ---Veritatem ita non comprehenderunt, ut leviter tamen odorati sint, 736.
    ---Quae causa erroris ipsis fuerit circa mundum. 739
    Philosophi ad perturbandam veritatem perniciosi sunt ac graves, II, 77.
    ---Haereticorum patriarchae vocati a Tertulliano, ibid.
    ---De cultu Dei et debitis illi honoribus cur non disseruerint. 113
    PHILOSOPHIA praestat eloquentiae, 114.
    ---Eam coluerunt maximi oratores, 115.
    ---Vana damnata est in Scriptura, 351.
    ---Non est sapientia, ibid.
    ---Nec iter ad sapientiam, 353.
    ---In varias sectas divisa, 357.
    ---Philosophia moralis quam utilis, 362.
    ---In philosophia beata vita nulla est, 382.
    ---Non est magistra virtutis, aut parens vitae, 388.
    ---Non est regula vitae, 391.
    ---Utrum omnis abjicienda sit, 396.
    ---Illius origo recens, 397.
    ---Multa vera et recta continet, 428.
    ---Illam omnibus indiscriminatim propositam, 429.
    ---Quot sint ad ejus studium necessaria, ibid.
    ---Hujus sectae alienae sunt a veritate, 740.
    ---Quare nulla extiterit quae ad verum proxime accederet. 760
    PHOENIX. Ubi fabulentur eum habitare, 276.
    ---Unde proverbium phoenice rarior, 278.
    ---De ejus resurrectione auctores. ibid.
    ---Phaebo avis sacra, ibid.
    ---De ejus aetate variae sententiae, 279.
    ---Cibus ejus quis. 282
    . Vocis illius ambigua significatio. I, 639
    PHRYGES, vid. CATAPHRYGES. 
    PHRYGII sermones qui sint et quaenam eorum materia fuerit. 120
    PHYSICI, in quo erraverint. 360
    PIETAS, pro clementia, seu misericordia, II, 419, 767.
    ---Pietas, quid sit, juxta Trismegistum, I, 336, 373.
    ---Pro misericordia saepe sumitur, 478.
    ---De falsa pietate ethnicorum, 580.
    ---Verae pietatis definitio, 597.
    ---Generosa est. 640
    [Col. 1192] PIGNORA, pro filiis. 646, 680
    PILATUS, quo nomine Judaeae, cum Christus passus est, praesideret, I, 503, 980.
    ---Sententiam in eum num tulerit. 501, 984
    Pilati acta, quando et a quibus conficta. II, 466, 549
    PIONIUS (S.), quo die comprehensus et martyrio affectus. II, 434, 442
    PIUS, pro benigno, humano. 767
    PLACATUS, ûs. pro placatione. 601
    PLACIDITAS, pro lenitas. I, 689
    PLANUS, pro humilis. 601, 626
    PLATO. Quam inconstanter de rebus divinis disseruerit, II, 98.
    ---Agnovit Dei unitatem, 113.
    ---Deum agnovit creatorem, I, 120, 135.
    ---De ejus majestate eximie sentit, 153.
    ---Existimatus est illa hausisse ex Mosis et Aegyptorum disciplina, ibid
    ---Hanc Cicero quanti fecerit, 196.
    ---Essentiam hominis in quo posuerit, 264.
    ---Utrum docuerit voluntariam mortem appetendam, 408.
    ---Irridetur, et quare, 412.
    ---Quod Phythagorae doctrinam de metempsychosi secutus fuerit, 413.
    ---Unde ejus sententia de animae immortalitate, ibid.
    ---Justitiam in quo reposuerit, 417.
    ---Redarguitur circa matrimonia, 418.
    ---An verum sit beatas fore civitates, si philosophi regnarent, ibid.
    ---Justitiam et virtutes alias prorsus evertit, 421.
    ---Illum maris et foeminae officia miscere, 420.
    ---De illius servitute, 430.
    ---Quare ad Judaeos non accesserit, 452.
    ---Ejus doctrina fluxit ex doctrina Mosaica, ibid.
    ---Deo debitum cultum non exhibuit, 457.
    ---Deum somniavit, non cognovit, 597.
    ---Ejus conatus in persuadenda justitia quare vani et inanes, 604.
    ---Scire non potuit quomodo et quare mundus a Deo sit effectus, 735.
    ---Genitum illum agnovit, ibid.
    ---In perpetuum dixit illum fabricatum, ibid.
    ---Illius argumenta de immortalitate animae, 762
    ---Ejus de mundi antiquitate sententia, 780.
    ---Sugillatur ipsius opinio de memoria, 806.
    ---Movses attice disserens dictus. 953
    PLUTO, Agesilaus, sive Agelastus dictus, 173, 898.
    ---Quomodo clam patre natus, 190.
    ---Varia ejus nomina, ibid.
    ---Quare vocatur Dispater. Ibid.
    POENITENTIA. Quod sit, 684.
    ---Quibusnam peccatoribus sit difficillima, 685.
    ---Omnibus proposita, 722.
    ---Utrum Deo possit tribui, 723.
    ---Ad ejus perfectionem quid sit necessarium. 731
    POETAE. Quinam Deum unum agnoverint, 122.
    ---Confitentur spiritu regi omnia, 130.
    ---Num illis credendum de diis loquentibus. 159.
    ---In his celebrandis quid finxerint, 170.
    ---In quo positum sit eorum officium, 171.
    ---Impiae illorum de diis fabulae, 215.
    ---Quam sint perniciosi, 549.
    ---Ex Platonis republica exclusi, ibid.
    ---Quod philosophis antiquiores, 564.
    ---An historicis antiquiores, 803.
    ---Illorum error de aureo saeculo. 810
    POLLEX. De illius forma et usu, II, 46.
    ---Unde dictus, ibid.
    ---Ejus articuli quo numero sint. Ibid. et seq.
    POLLUX, vide CASTOR. 
    POLLYANDRIUM, quid sit. I, 272
    POLYCARPUS (S.). Martyrium quo die fecerit. II, 433, 443
    POLYCLETUS, quando vixerit. I, 272
    POLYEUCTUS, martyr, edictum Decii et Valeriani contra christianos quomodo tractaverit. II, 688
    PONTES, in amphitheatro quid essent, et ad quem usum structi, 517 et seq.
    ---Ex ligno confecti. Ibid.
    PONTIFEX maximus utrum privatus fuerit, 508.
    ---Pontifex toti provinciae impositus, 536.
    ---Ex quibus eligeretur, ibdi.
    ---Vocatus etiam sacerdos provinciae, ibid.
    ---Pontificis nomen dignius habitum quam sacerdotis, 538.
    ---Pontifex maximus dictus aliquando pontifex absolute. Ibid.
    PONTIFICES a quo instituti, I, 613.
    ---Minores quinam dicerentur. Ibid.
    PORTAE Ciliciae, angustiae Tauri montis ducentes in Ciliciam. II, 374, 567
    PORTIONES viriles, quaenam apud jurisconsultos. I, 287, 920
    PORTUMNUS. Idem ac Melicertes. 236
    PORTUMNALIA ab eo nuncupata. Ibid.
    POST SEXTIDUUM, idem ac sexto die inchoato, II 393.
    ---Post deinde, pleonasmus antiquus, 792.
    ---Post diem decimum kalendarum. Vide ANTE DIEM.
    POTENTATUS. rara vox. I, 693
    POTESTAS PRAECIPITARE, pro praecipitandi. II, 137
    PRAEBENDA. Annona militaris unde sic dicta. 224, 509
    PRAEBERE, absolute positum, pro praebere stipendium vel annonam militarem. 509
    PRAEBITORES, quinam et unde dicti. 509
    PRAEGUSTATOR, apud principes quis esset. 364
    PRAEGUSTATOR libidinum. 799
    PRAEMONSTRATIO. I, 783
    PRAEPOSITI, nomen dignitatis militaris. II, 211, 364, 315, 429, 564, 675.
    ---Tribunis utrum inferiores. 564, 665.
    [Col. 1193] PRAEERANT cohortibus perinde ac tribuni. II, 429, 564, 675
    PRAESENS, in praesens, de tempore praeterito. 834
    PRAESENTEM HABERI, vel esse, pro adesse. Locutio latinis scriptoribus celeberrima. I, 905
    PRAESES, nomen generale, II, 381.
    ---Praesides cur ita dicti, 399.
    ---Praeerant provinciis, 827.
    ---Iidem judices. Ibid.
    PRESSURAE, id est calamitates. I, 527
    PRAESULTOR, qui saltando initium facit ludorum. 291
    PRAETENTURAE Illyricianae, ubi sitae. II, 707
    PRAXITELES. Duo istius nominis artifices extitere. 551
    PRECEM, in singulari. 265
    PRIAMUS. Latino coaevus fuit. I, 247
    PRIAPUS. Praeerat portubus. 236.
    ---Unde ipsi asellus immolaretur, 237.
    ---Lampsaceni nomen unde sortitus sit, ibid. et 269
    ---Priaporum figurae a poetis irrisae, 268.
    ---Hellespontiacus quare appellatus. 269
    PRIMORES militum, militiae. II, 411
    PRINCEPS calamitatum, religionum, belli, sceleris, pro auctore, etc. 416, 761
    PRINCIPALE fastigium, principalis auctoritas, etc. De principis auctoritate, etc. 645
    PRINCIPES pagani quinam boni et in christianos propensi. 199, 305, 475, 642 et seq., 666
    PRINCIPUM quinam nomina Deorum et honores usurpaverint. 401
    PRIORES militum, 225.
    ---Prior civitatis, loci, scholae, etc. 510
    PRISCA, uxor Diocletiani, ab eo idolis sacrificare jussa, 216.
    ---In exilium pellitur a Maximino cum filia Valeria, 257.
    ---Ubi, et quo mortis genere perierit, 273.
    ---Diocletiani uxor fuit unica, 318, 320, 542, 694.
    ---Ipsi quando nupserit, 320, 694.
    ---Christiana utrum fuerit, 321, 447, 578, 582.
    ---Ante maritum non obiit, 365, 694
    ---Si non christiana, christianis favit, 570.
    ---Non occisa est ut christiana, ibid.
    ---Quo anno perierit, 571.
    PRISCILLIANUS praeses Bithyniae. 323
    PROCURATORES provinciarum, quinam essent. I, 503
    PRODIENT pro prodibunt. 793
    PROFESSUM gaudium, id est manifestum. 691
    PROFESSUS Deus, id est manifestus. 518
    PROLOQUI, proprie vaticinari. 892
    PROMETHEUS, an hominem formaverit, 312.
    ---Fabula illa refellitur, ibid.
    ---Genus illius atque aetas, ibid
    ---Ab eo nata ars statuas figurandi. 314
    PROMOTI, dictum de officialibus judicum ad gradum aliquem promotis, II, 548.
    ---Item de ducibus militaribus promotis ad ordines. 806
    PROPHETAE. Unum Deum praedicant, I. 127.
    ---Nec insani fuerunt, nec fallaces, 128.
    ---Quinam vitas eorum scripserint, ibid. et 459.
    ---Oracula illorum intelligenda, 458.
    ---De eorum temporibus. 459.
    ---Antiquiores sunt Graecis scriptoribus, 460.
    ---Ad Judaeos missi, et ab ipsis excruciati, 475, 477.
    ---Communi et simplici sermone locuti sunt, 550.
    ---Prophetae unde dicti. 892
    PROPINQUARE, verbum poeticum. II, 233, 741
    PROPONERE edictum, symbolos, quid significet. 687
    PROSECARE, quid sit. I, 532
    PROSEMINARE, pro generare. 669
    PROSILUI, PROSILII et PROSILIVI, a prosilire. II, 753
    PROSTITUTIO. I, 574
    PROTAGORAS. Deos vocavit in dubium, I, 120.
    ---Quare Athenis ejectus, ibid.
    ---Quo tempore floruerit, II, 98.
    ---Ejus de Divinitate opinio. Ibid.
    PROTECTORES, quinam et unde dicti, 227, 334, 411, 724.
    ---Varia eorum genera, 411.
    ---A quo imperatore instituti. 724
    PROTRAHERE, antrorsum trahere. 722
    PROVIDENTIA. probatur tum ex mundi creatione et constanti ejus regimine, tum ex creatione et configuratione hominis ac belluarum, 14, 31 et seq.
    ---Providentiam quinam impugnaverint, I, 420.
    ---Quinam defenderint. ibid.
    ---Asseritur, 121.
    ---Probatur ex ortu hominum et animalium, 318.
    ---A calumniis infidelium vindicatur, 627.
    ---Ex constitutione mundi eadem adstruitur. 745
    PROVIDENTIA, pro sapientia, seu scientia philosophorum. 114
    PRUDENTIA, pro juris prudentia, 115
    PRUDENTIUS, de providentia divina. 121
    PUDENDA. De illorum usu et variis eorum nominibus. II, 58
    PUDICITIA, cur laudatur. I, 719
    PULMO. De ejus natura, forma et usu, II, 48.
    ---Quare folli comparatus. Ibid.
    PULVINARIA, apud Ethnicos. I, 797
    PUPAE, quid sint, 272.
    ---Deorum effigies grandes pupae, 271.
    ---A virginibus pubertatem consecutis Veneri solitas dicari. 272
    [Col. 1194] PURIFICI roris perfusio, id est baptismus. 491
    PURPURA. Regium insigne est, 464.
    ---Rubicundus ejus color quid insinuet. Ibid.
    PURPURA Caesarum, eadem atque imperatorum, II, 226, 511, 756 et seq.
    ---Insigne utriusque dignitatis. 490, 509, 766.
    PURPURATUS, dictum etiam de Caesare. 488
    PUSILLITAS, pro parvitas, I, 696.
    ---Vox rara, II, 12, 89
    PUTICULI, nihil habuere commune cum catacumbis, 547.
    Genus sepulturae antiquissimum, Ibid.
    ---Unde dicti. Ibid.
    PYGMAEI. De iis veteres quid fabularentur. 280
    PYRRHUS expilat Proserpinae templum. I, 291
    PYTHAGORAS unum Deum agnovit incorporalem, II, 113.
    ---Quomodo Deum definierit, I, 134.
    ---Statuit eum ut principium omnium, 302.
    ---Ab illo exortum philosophorum nomen, 352.
    ---Metempsychosim unde hauserit, 405.
    ---Ejus dogma deridetur, 409.
    ---Illius impossibilitas ostenditur, 413.
    ---Quod servus non fuerit, 430.
    ---Quare ad Judaeos non accesserit, 452
    ---Multa illum ex lege Mosaica accepisse, ibid.
    ---Quod filiae suae Judaicum nomen imposuerit, 451.
    ---Eum ex populo judaico genus duxisse, 452.
    ---Irridetur tributa ab ipso animae immortalitas, 777.
    ---Quorum ex prophetis fuerit coaetaneus. 960
    PYTHAGORICI circa immortalitatem animae errant, 405.
    ---Quae ratio esset hominis ignorarunt, 406.
    ---Multi violentas sibi manus intulerunt, ibid.
    ---De duobus amicis Pythagoricis, Damone et Pythia. 607

Q
    QUAERERE, pro acquirere, II, 191, 221, 244, 598, 712, 773.
    ---Quaesierunt, quaesieris, quaesisse, etc., apud auctores idoneos. 598
    QUAESITIO. I, 353
    QUAM CUM MAXIME, II, 429.
    ---Hae voces quid significent. 563
    QUANDO pro quandoquidem. I, 155
    Quando pro quoniam, aut quandoquidem. II, 96
    QUANTI, ae, a, pro quot. 429, 820
    QUANTOCYUS, seu quantocius, vox melioris notae quam quidam putant. 431, 830
    QUANTO frequenter, tanto firmiter, pro quanto frequentius . . ., tanto firmius. I, 572
    QUATENUS, pro quomodo. II, 237
    QUEAT, QUIRET, etc., verbum Lactantio familiare. 266
    QUIBUS coram, pro coram quibus. I, 576
    QUIESCERE, idem ac dormire. II, 820
    QUIETE gradiendum. I, 691
    QUIETIS nomen Romanis Romanorumque principibus amabile, II, 434.
    ---Quies publica in nummis. Ibid. 565
    QUINDECIM viri instituti, I, 141, 144.
    ---Quinam libri ab iis solis inspici possent. 892
    Quindecim viri praepositi ad sybillinos libros inspiciendos, II, 561.
    ---Quo tempore abrogati. Ibid.
    QUINQUENNALIA Maxentii, 368.
    ---Ea quando celebrarentur, ibid., 409.
    ---Quando fierint et solverentur. 409
    QUIRINUS. De deo isto auctores quinam consulendi, I, 195, 200.
    ---Divinos honores assequitur. Ibid.
    QUONDAM, de non longo temporis intervallo. II, 503

R
    RAPERE, pro raptim et cum festinatione capere. II, 826
    RATIO. Nihil potuit homini majus ac melius a Deo dari, 19.
    ---Rationes turbatae et liquidae opponuntur. 415
    Ratio homini soli attribuitur, I, 266.
    ---Eamdem brutis quinam tribuerint, ibid.
    ---Rectum praescribit, 286.
    ---Lumen est cordis humani, 287.
    ---Ad quid data. 374
    RATIONALES, principum procuratores, II, 400, 654.
    ---Eorum officium. Ibid.
    RAVENNA, ubi sita, 706.
    ---Olim una ex praecipuis Italiae Ibid
    RECIPERATORES, unde dicti. I, 417
    REDDERE, pro agere, edere, celebrare, II, 771.
    ---Idem pro dare, praestare, ibid.
    ---Vota reddere, pro facere. Ibid.
    REFUGIUM, vox usitata idoneis scriptoribus. 834
    REGES.---Ea appellatione imperatores quando a Latinis donati. 648
    Reges sacrificuli. De eorum origine. I, 613
    REGNUM Christi millenarium, ex quibus Scripturae locis desumptum videatur, II, 636.
    ---Regnum dictum de Romano imperio, 652 et seq., 762.
    ---Regnum pro regni incolis. 695
    RELIGIO. Solius hominis est propria, 95.
    ---Ea sublata sequitur confusio vitae ac perturbatio, 97, 114 et seq.
    ---Sine metu non potest consistere, ibid.
    ---Religio nulia sine sapientia, I, 119.
    ---Religiones in plurali numero in malam [Col. 1195] partem semper usurpari, 201, 444.
    ---A prudentioribus falsae impugnatae, nulla constituta, 266.
    ---Quaenam sit religio insipientium, 284.
    ---Nulla potest esse in rebus male partis et corruptibilibus, 285.
    ---Religiones deorum triplici modo vanae, 342.
    ---Nulla religio ubi sunt simulacra, 344.
    ---Quo sensu summum sit illa bonum hominis, 373.
    ---Soli homini propria, 375.
    ---Qui illam non suscipit, ipse humanitate se abdicat, 376.
    ---Quomodo in ea erretur, ibid.
    ---Illa sola ratio est in coelum spectandi, 436.
    ---Divelli non potest a sapientia, 453.
    ---Inter se quam conjunctae sint, 456.
    ---Religionis nomen unde, 536, 988.
    ---In quo a superstitione differat, 536, 537, 988.
    ---Sola efficit ut homo hominem carum habeat, 569.
    ---Vera augetur quanto magis premitur, 613.
    ---Cogi non potest, 614.
    ---Quomodo sit defendenda, 616.
    ---Nulla est, nisi quae virtute et justitia constat. 729
    RENES, unde dicti. II, 60
    REPROBATIO. Quomodo a divina voluntate, I, 984.
    ---Non est causa damnationis reprobi. 986
    RESANESCERE, resanare, resanatus, verba rara apud auctores latinos. 554
    RESISTON. Locus ille ubi situs. II, 372
    RESOLVERE, quod ligatum fuerat dissolvere. 248, 780
    RESTITUTA, pro restitutione. 747
    RESURRECTIONEM animarum Lactantius videtur innuere, I, 769.
    ---Quo sensu ad impios pertinebit, 799, 1010.
    ---Corpora post eam qualia futura sint, 802, 1011.
    ---Quare ante illam redierit nullus ab inferis, 805.
    ---De illa philosophorum opiniones et sybillarum vaticinia, 806.
    ---De resurrectione secunda, 814.
    ---Quod una tantum futura sit, 1010
    RETENTARE, pro retinere, II, 743.
    ---Pro conari, retinere, Ibid.
    ---Item pro simplici tenere. Ibid.
    REVOCARE, quid significet. I, 677
    RHETORES. Quomodo juvenes erudirent. 114, 885
    RHODANUS, pro Pado confusus. II, 634
    RIPA stryga, vox corrupta et varie emendata, 219, 327.
    ---Item atque ora Propontidis. Ibid.
    RIPAE, pro maris littoribus. 251, 424
    RIPARIENSES legiones quaenam dictae. 327
    ROMANI. De diis eorum propriis, I, 216.
    ---Populi romani petulantia et licentia quanta fuerit. II, 326.
    ---Lusoriae naves apud Romanos quid essent, 337.
    ---Dies apud eos qualis fuerit, et unde illam inciperent, 383 et seq.
    ---De more eorum per picturas aut incisos lapides res suas mandandi memoriae, 396, 477.
    ---Lapidibus informibus etiam honorem habuerunt, 499.
    ---Hasta pro Marte ipsis culta, 501.
    ---Quando pro aliorum quam reipublicae saluti deos rogare caeperint, 533.
    ---Sub imperatoribus longe minus superstitiosi, 802.
    ---Jovem Latialem humano sanguine coluere, I, 230.
    ---Toga communis eorum amictus, 270.
    ---Togati inde dicti, 365.
    ---Qua hora apud eos judicia exerceri solita, 510.
    ---Injustitiae ipsis exprobratae, 602.
    ---Possessionem totius orbis qua ratione sint adepti, 662, 996
    ---Quod temporibus mundi extremis regnum eorum deficiet, 787, 812.
    ---Unde in figuranda lapsa exemplum sumpserint, 904.
    ---Quo sensu, romano imperio deficiente, veniet antichristus, 1007.
    ROMANUS, quo die martyrium consummaverit, II, 325.
    ROMULA, Galerii mater unde oriunda, 208.
    ---Mulier admodum superstitiosa, 211.
    ---Filiam incitat ad christianos persequendos, Ibid.
    ---Hujus nomen multis aliis mulieribus inditum. 489
    ROMULA, nonnunquam adjectiva vox. Ibid.
    ROMULUS divinos honores quomodo fuerit assecutus, I, 200.
    ---Romulus unde dictus, 216.
    ---De mutato nomine illo in Quirinum. 236
    ROMULUS, creditus filius Maxentii, ex magna Urbica uxore. 544
    Ros. De ejus et pruinae differentia. II, 278
    RUBET. Rubrum colorem nunc coccineo, nunc purpureo aut puniceo colore designari. I, 981
    RUBICO, Robico, Rubigus vel Robigus. Ubi a Romanis sacrificatum, 222.
    ---Ab eo robigalia. Ibid.
    RURSUM repetere, pleonasmus antiquus. II, 792

S
    S, littera post , plerumque addita antiquitus. I, 941.
    SABAEORUM origo. 974
    SABBATICUS fluvius, unde dictus. II, 570 et seq.
    SABBATUM, unde nominatum. I, 782, 1006
    Sabbatum magnum, de quo dictum sabbato apud Judaeos, II, 444.
    ---Dictum apud Arianos proconsulares de sabbato, quod primam quadragesimae dominicam praecedit. Ibid.
    SABINI et Sabinorum corpus, synonyma. 832
    SACERDOS summus, utrum de pontifice maximo diceretur an de primo Cybeles sacerdote, 466, 538, 539.
    ---Sacerdotes [Col. 1196] maximi ex primoribus civitatum lecti, 536.
    ---Praeerant reliquis ejusdem civitatis sacerdotibus, ibid.
    ---Mulieres etiam provinciarum sacerdotes factae, ibid.
    ---Sacerdotibus nonnullis maximi titulus datus, 538 et seq.
    ---Pudicitiae sacerdotes. 799
    SACRAMENTUM. Quid significet. I, 344, 446, 560
    SACRIFICATUM, quid proprie fuerit. II, 253, 796
    SACRIFICIUM nec interius, nec etiam exterius Deo oblatum damnari a Lactantio aut priscis Patribus, I, 913.
    ---Qua ratione probetur illud semper esse Deo debitum. Ibid.
    SAITAE, Aegyptii, unde dicti. 889
    SALII, unde ita appelati, 243.
    ---Numerus eorum. Ibid
    SALLUSTIUS. Ejus de Curetibus Jovis altoribus opinio, 240.
    ---De vita ipsius flagitiosa 322
    SALOMON. Quod rex fuerit potentissimus, 468.
    ---Quot annis post Trojanum excidium vixerit, ibid. et 964.
    ---Quo sensu conditor dici possit urbis Jerusalem, 487, 976.
    ---Anni ejus regni, 486.
    ---Christo quot annis fuerit antiquior. 497, 964
    SALONAE, urbs Dalmatiae, II, 227, 513.
    ---Utrum illuc Diocletianus secesserit post depositum imperium. 513 et seq.
    SAMOS insula, ubi sita, I, 195.
    ---Junoni sacra, ibid.
    ---Parthenia nominata. 206
    SANCHONIATON. Litterarum inventionem tribuit Mercurio Trismegisto. 138
    SANCTISSIMUS vir vel adolescens, dictum de homine virtute praedito singulari, II, 223, 410, 507, 718.
    ---Sanctissimus maritus, uxor sanctissima, quid significent. 507
    SANCUS. Ubi cultus, I, 195.
    ---Quis fuerit, ibid.
    ---Idem cum Hercule, Deo fidio et sermone, 194, 195.
    ---Auctores de eo consulendi, ibid.
    ---Mira circa ejus nomen illorum varietas. 901
    SAPIENTES. His nihil magnum nisi quod et bonum, II, 407.
    ---Sapientes septem, I, 133.
    ---Eorum nomina, ibid. et 450.
    ---Sapientis doctrina est quomodo vivere oporteat, 384.
    ---Utrum semper beatus ille, etiam dum torquetur, 434.
    ---Quinam iste sit, 657.
    ---Verus sapiens non opinionibus ducitur, 690.
    ---Ejus non est velle certare, ac se periculo committere. 702
    SAPIENTIA nulla sine religione probanda est, 119.
    ---Sapientia hominis quae sit, 352, 444.
    ---Ubinam sit, 360.
    ---Est scientia cum virtute conjuncta, 369.
    ---Non est in lingua, sed in corde, 384.
    ---Alimentum est animae, 386.
    ---In statuenda ejus origine quinam erraverint, ibid.
    ---Una est et simplex, 391.
    ---Quaenam virtutis nomen mereatur, 395.
    ---Illam hominibus non parietes aut locus conciliant, 414.
    ---Quod omnibus sit proposita, 428.
    ---Ad eam quare tam parum conferant praecepta philosophorum, 433.
    ---Quare ab iis non inventa, 451.
    ---Ubinam quaerenda, 452.---Quod a religione non possit divelli, 453.
    ---Quam sint inter se conjunctae, 456.
    ---Idoneis praeconibus cur indigeat, 551.
    ---Cadit in solum hominem, 609.
    ---Ad quid illi sit attributa, 748.
    ---Quo sensu in Deo sit. 966
    SAPOR, Persarum rex, Narsaei utrum avus, an atavus, 486.
    ---Non unus fuit istius nominis, sed plures saepe confusi. Ibid.
    SAPOR. Ejus sensus cuinam membro tribuendus. II, 44
    Saporis voluptas fugienda. I, 715.
    SATURNALIA. His octavus dies non accessit tempore Constantini, 525.
    ---Ultimus quis fuerit. Ibid.
    SATURNUS. Quos parentes habuerit, I, 179.
    ---De aureo ejus seculo, ibid.
    ---Coeli filius unde dictus, 180.
    ---Unde hausta hujus aurei seculi fabula, 179.
    ---Tempora quantum distent inter Saturnum Urani filium, et Italicum, 180.
    ---Terrae filius quo sensu dictus, 181.
    ---Non ex coelo natus est, 182. Impius in patrem et filios, 184.
    ---Unde hos vorasse dictus fuerit, ibid. et 187.
    ---Quo sensu dictus sit patri abscidisse genitalia, 184, 185.
    ---Quare dictus et Saturnus, 186, 189.
    ---Regno pulsus, quomodo in Italiam advenerit, 188.
    ---Quod homo fuerit, 189.
    ---Cur ante eum reges nulli fuerint. 192.
    ---Apud Latium sanguine humano cultus, 231, 907,
    ---Sacrificia infantium eidem oblata, 232.
    ---Idem cum Moloch habitus, ibid.
    ---Quod Belo Coaevus fuerit, 251.
    ---Illo regnante, viguisse in terra justitiam. 564
    SCAMNUM, apud scriptores rei rusticae, quid sit. II, 707
    , ineptus, stolidus, etc., 829.
    --- , nugae, tricae. Ibid.
    . Quid significet? I, 969
    SCIENTES Dominum, pro christianis, II, 669.
    ---Scire Deum, scire Paulum. Ibid.
    SCIENTIA. Quod venire non possit ab ingenio, I, 354.
    ---Proprie quid sit, 353.
    ---Sublata a Socrate, 355.
    ---Multarum rerum scientiam esse necessariam, 359.
    ---A quo in nobis sit, 360.
    ---Non propter ipsam eam appetunt homines, 368.
    ---Quod non sit summum bonum, ibid.
    ---In illo [Col. 1197] adipiscendo quid praestet, 382.
    ---Quod virtus esse non possit, 650.
    ---Nihil prodest, si virtus deficiat. 651
    SCIUS, a, um. 331
    SCRIPTA imperatorum, pro eorum litteris ad provinciarum praesides. II, 651
    SCRIPTURA SACRA. Omni fuco caret. I, 714
    SCRIPTURA. pro vectigali. II, 231, 521
    SCRIPTURARIUS ager, Quis? 521.
    ---Scripturarii publicani cur dicti. Ibid.
    SCUTARIUS, de quo diceretur, 227, 724.
    ---Varia scutariorum genera, 334, 411.
    ---Dictum de scutorum fabricatore. 724
    SCUTIGERULUS, graece . 724
    SECRETARIA, quid essent. 216, 408, 698
    SECUREM, sitem, turrem, etc., pro securim, sitim, turrim. 418
    SECURITAS publica, in nummis, 565.
    ---Securitas a tranquillitate discrepat. 828
    SED, particula Lactantio frequentissima. 693
    SEDES, dicta pars corporis qua sedemus. 531
    SEMEN. De duabus venis quibus continetur in corpore, 53.
    ---Unde oriatur. Ibid.
    SEMIRAMIS. Horti ejus pensiles. I, 426.
    SEMO. Vide SANCUS. 
    SENATORES. Primae sententiae quinam fuerint, 103.
    ---Quinam dicti sunt majorum aut minorum gentium, 199.
    ---Qua veste usi sint. 286
    SENATUS consules declarabat, eisdemque tradebat consulatus insignia post Valerianum. II, 326
    SENECA. Ejus de Providentia divina testimonium, 120.
    ---Ex Romanis acerrimus stoicus fuit, 136.
    ---De Deo quomodo senserit, ibid.
    ---Lepida illius in Jovem cavillatio, 202.
    ---Quam scite senum stultitiam derideat, 272.
    ---Error ejus in philosophia, 390
    ---In corruptionem morum illius invectivae, 579.
    ---Utrum inter christianos numerandus, 724.
    ---Ejus de vero Dei cultu sententia, 728.
    ---Potuisset esse verus Dei cultor, si verae sapientiae ducem nactus esset, 927.
    ---Studiosissimus fuit Epicuri, 945.
    ---Sensus non sunt fallaces. II, 39 et seq.
    SEPTEM. De septenarii numeri mysterio, I, 782.
    ---Septimonium sacrum, in quorum honorem a Romanis constitutum. II, 403
    SEPULTURA, peregrinorum et pauperum, I, 681.
    ---De iis qui inutilem illam opinati sunt, ibid.
    ---In ea exhibenda mos quarumdam Ecclesiarum. Ibid.
    Sepulturae cadaverum gentiles et christiani studiosissimi. II, 477
    SEQUI, pro exequi. 84
    SERAPIS cultus ab Amisenis. 446
    SERAPIS, vel Sarapis. Idem atque Apis, 235.
    ---Creditus idem cum Josepho patriarcha. Ibid.
    SERDICA, urbs Thraciae, non Daciae, neque item Macedoniae, II, 534.
    ---Eadem sita in Illyrico late sumpto, ibid.
    ---Una tantum fuit. Ibid.
    SERENA, uxor Diocletani supposititia. 320, 542
    SERENUS campus, locus Thraciae, 265, 372, 823.
    ---Unde nobilis, 823.
    ---Ejus a Nicomedia distantia, 374.
    ---Unde dictus. 429, 564
    SERIA. Quid sit. I, 909
    SERPENS. De serpentum vernatione. 766
    Serpentes. De usu eorum salubri in medicina. II, 118
    SERVI. Hos contra dominos interrogari jure Romano nefas erat, 231, 338.
    ---Qui casus postea sint excepti, ibid.
    ---Novae circa id constitutionis antiquatio et renovatio, ibid.
    ---His in Diocletianea persecutione libertatis spes adempta, si in fide permansissent, 317.
    ---Distenti de more quando flagris aut virgis caedendi erant, 675.
    ---Servi, quinam inter philosophos, I, 430.
    ---Familia et familiares vocati, ibid et 636.
    ---Manumissi patroni nomen accipiebant, 455.
    ---Fugitivorum poena. 457
    SERVITIUM, pro servitute, II, 228.
    ---Idem, pro servis. 727
    SEVERIANUS, Severi imperatoris filius, quando et a quo occisus 273
    SEVERUS imperator, saltator temulentus, ebriosus, 224, 331.
    ---A quo purpura indutus, ibid.
    ---Augustus renuntiatus a Galerio, 235, 527.
    ---Pergit Romam contra Maxentium, 237, 526.
    ---Desertus a militibus fugam capessit, ibid,
    ---Dedit se, purpuramque exuit, ibid.
    ---Quo genere mortis perierit, 237, 343, 527, 757.
    ---Purpuram ubi induerit, 302.
    ---De tempore quo sumpsit Augusti titulum, 341.
    ---Ubinam fuerit interfectus, 345.
    ---Quo anno obierit. 346
    SEXUS. In diversis sexibus instituendis mira Dei Providentia. 57
    SIBYLLAE. De iis auctores, et variae sententiae, 141.
    ---Illarum libri quo nomine laudati a Lactantio, 198.
    ---Sibyllarum auctoritas, I, 138.
    ---De earum libris Varro quid [Col. 1198] senserit, 140.
    ---Unde sibyllae nuncupatae, 141.
    ---Quaenam fuerint, ibid.
    ---Illarum numerus, ibid et 890.
    ---Samia quo nomine fuerit, 142.
    ---Quaenam inter eas Demophile vel Herophyle, 143.
    ---De libris a Cumana Tarquinio oblatis, 894.
    ---Phrygia confunditur cum Cumana et Erythraea, 144.
    ---Tiburtina ubi culta, ibid.
    ---Erithraea celebrior habetur, 146.
    ---Cur librorum sibyllinorum lectio ethnicis interdicta, 145.
    ---De istis eruditi quid censeant. ibid.
    ---In quibus voluminibus fuerint scripti, ibid.
    ---Sibyllarum oracula quam secreto custodita, 146.
    ---Ea quae habemus vel omnino ficta, vel saltem internotata, ibid
    ---Quo tempore emissa videantur, 147.
    ---De illis quinam scripserint, ibid. et 890.
    ---De Cumaea quinam consulendi, ibid.
    ---De ejus nomine, ibid.
    ---De Erythraea quinam meminerint, 891.
    ---Haec atque Cumaea quo tempore floruerit. Ibid. et 892
    SIBYLLINI libri, a quibus, cum opus esset, consulerentur, II, 561.
    ---Que tempore combusti. Ibid.
    SIC, quandoque adverbium ordinis. 834
    SICCARE, neutra significatione. I, 742
    SIGILLUM, de commeatus libello, sive epistola dimissoria sigillo munita. II, 233, 339, 414
    SIGLA, notae quibus utebantur , seu . 415
    SIGNIFICANTIA, vox africana. I, 526
    SILENUS. Quinam fuerit. 236
    SIMIA. Culta ab Aegyptiis. 787
    SIMILIS, cum gignendi casu. II, 229
    SIMON Magus. Duplex ejus cum Petro certamen commentitium, 303
    ---Ille apostoli opera de coelo in terram praecipitatus, 621.
    ---De eo fabulae. Ibid.
    SIMULACRUM. Vid IMAGO. 
    SINISTRO versus. I, 360
    SOCIETAS, quare ab homine appetatur. II, 25
    SOCRATES. Apologiam pro ipso quinam scripserint, 81.
    ---De Deo quid senserit, 112.
    ---Quam forte animo mortem subierit, I, 264.
    ---De ejus daemone, 332.
    ---Scientiam sustulit, 355.
    ---Ex ipsius doctrina fluxit Academia, ibid.
    ---Quod ingenium discipulis non potuerit commendare, 414.
    ---Fuisse illum aliis in philosophia prudentiorem, ibid.
    ---Ejus effatum, quod supra nos, nihil ad nos, 416.
    ---An religioni minime serviendum putaverit, ibid et 951.
    ---De hujus per canem et anserem juramento, ibid.
    ---De Gallo quem Aesculapio voverat, 417.
    ---Scurra Atticus unde dictus, 416.
    ---Quare conjectus in carcerem, 597.
    ---Ejus de vitae bono dubium. 740
    SOL. Cursus ejus irrequieti et orbes inaequales ad usum hominis ordinati, II, 116.
    ---Horae ejus comites, 279.
    ---Sol invictus in nummis, 525, 572, 750.
    ---Solis defectio quae sub Christi mortem conspecta qualis fuerit, et quando acciderit, 588, 610.
    ---Sol novus, de Bruma, sive de die 8 kal. jan., 750.
    ---Quomodo in eo sit natura et causa gignentium, I, 185.
    ---Quare apud Persas equus ipsi immolatus, 238.
    ---Sol et luna pro diis habiti, 278.
    ---Sol unde dictus, 308.
    ---In quo sit imago Dei, ibid.
    ---Ipsius magnitudo, 354, 638, 941.
    ---Deliberasse quemdam utrum ipsi populos daret, 425
    ---Cultus ab Aegyptiis sub bovis imagine, 621.
    ---Substantiam ejus esse ignitam. 766
    SOLIDAMENTA corporis. II, 30
    SOLUBILIS. I, 736
    SOMNIA, qua de causa homini a Deo data, II, 71.
    ---Utrum veri aliquid habeant. 72
    SOMNUS. Ubinam fiat juxta Aristotelem, I, 1004.
    ---Idem quid sit. Ibid. et 1005
    SOPHISTA quidam christiani simplicitate adactus ad silentium. 384
    SOPITI, quinam dicantur. II, 220, 709
    SORDIDERE, vox ecclesiastica. I, 618
    SORORES, de Carthagine et Utica, II, 384.
    ---Item de assentatione et calumnia, de paupertate et bona mente, ibid.
    ---Sorores lodices. Ibid.
    SORTES. Quod essent. I, 891
    SOTIO, magister Senecae. 725
    SPALATO, villa Diocletiani, ubi obiit, II, 227, 513.
    ---Ubi sita. Ibid.
    SPARTI poetarum, quinam dicti a Lactantio, I, 358.
    ---Unde Sparti appellati. 357, 944
    SPECTACULA. De illis et quod iis interesse christianis non conveniat, 707.
    ---Quibus diis fuerunt consecrata. 712
    SPINAE albae. Salutares apud veteres quare habitae. 462
    SPLEN. De ejus natura et usu, an laetitiae sedes. 689, II, 60
    STABULUM equuleorum, 229, 412.
    ---Ferriterium. Ibid.
    STAPEDES nullos habuerunt veterum sellae, 477.
    ---Quando coeperint usurpari. 478 et seq.
    STATIVAE in quo convenirent cum mansionibus, in quo ab illis differrent. 743
    STATUAE nudae Graecis placuerunt, 32.
    ---Principum dejectae, [Col. 1199] 258, 365, 426, 549.
    ---Ab imaginibus differunt. 549 et seq., 747
    STELA, id est columna. I, 183
    , Graece columna, saepe etiam statua. II, 511
    STELLAE, propriis motibus utrum ciantur. I, 943
    STEPHANUS protomartyr, sub quo principe passus fuerit. II, 628
    STERCUTUS seu Sterculus. A Romanis cultus. I, 226, 906
    STERNUTATIO, olim habita inter omina, 332.
    ---Sternutantibus cur bene precatum. Ibid.
    STIPES, quid sit. 260
    Stipites nudi, saepe culti a gentilibus, II, 499.
    ---Stipes crucis, lignum crucis rectum, ibid.
    ---Stipes deasciatus delubrum vocatus a veteribus. 500
    STOICI. Utrum Deum fecerint corporeum, 86.
    ---Opinio eorum de ira in Deo refellitur, 88 et seq.
    ---De causa cur mundus sit effectus quid senserint, 115.
    ---Non distinxerant iram justam ab injusta, 129.
    ---Providentiam acerrime propugnarunt, I, 120.
    ---Figmenta poetarum ad rationem physicam conati sunt traducere, 185, 204.
    ---Astris tribuerunt divinitatem, 278.
    ---Mundum Deum esse asseruerant, 281.
    ---Tempus quomodo dividerent, 315.
    ---Recte repudiarunt opiniationem, 357.
    ---Eorum quidam summum bonum in quo constituerent, 364.
    ---Negarunt sine virtute effici quemquam beatum posse, 380.
    ---Immortalitatem animae asserunt, 405.
    ---Quae ratio esset hominis ignorarunt, 406.
    ---Unde illorum multi violentas sibi manus intulerint, ibid.
    ---Peccata fecerunt paria, 423.
    ---Misericordiam inter morbos reponunt, ibid., 667, 671.
    ---Servis et mulieribus philosophandum esse docuerunt, 429.
    ---Solam virtutem duxerunt vitam beatam posse efficere, 434.
    ---Eorum error circa virtutes et vitia, 688.
    ---Naturae divisio juxta ipsos, 741.
    ---Redarguitur error illorum in assignanda mundi causa finali, 744.
    ---Unde denominati. 807
    STOMACHUS. De eo variisque ejus nominibus, II, 48.
    ---Ejus officium. Ibid.
    STRANGULATIO, aliis bona mors, mala et lethum informe aliis, 519
    ---Mulieres hoc supplicii genere affectae. Ibid.
    STRATON. Ejus de mundo opinio, 100.
    ---Quis fuerit, ibid.
    ---Physicus unde cognominatus, ibid.
    ---Quo tempore floruerit. Ibid.
    STRATORES, unde dicti, 478.
    ---Eorum officium, ibid.
    ---Ministerium illud a militibus, imperatoribus exhibitum. Eorum mos unde deductus apud Graecos. Ibid.
    STRIGA, vox agrimensaria, seu gromatica, 449, 707.
    ---Quadratae figurae limes fuit in longitudinem. 707
    STRIGONIUM, urbs, ubi sita. 707
    STULTITIA. Quod justitia per se speciem quamdam hujus habeat, I, 595, 602
    ---Illa quid sit. 608
    STYX. Hujus quanta fuerit veneratio, 167.
    ---Per stygiam paludem jurantium deorum et pejerantium quae poena fuerit. 168
    SUADERE legem, quid sit. II, 251
    SUAVITATES, in plurali. I, 255
    SUBERRARE aciei, montibus. II, 262, 815
    SUBLIMISSIMUS. I, 598
    SUBTER fundare. 305
    SUPERERAT, pro superesset. II, 222
    SUPERFOETARE, unde dictum. 774
    SUPERPONERE, vox aevo Lactantii usurpata. 424
    SUPERSTITIO. Quid sit, et in quo differat a religione. I, 536, 988
    ---Anilis superstitio quaenam dicatur, 554.
    ---Eam Plato quomodo definierit. 640
    Superstitionis odiosum nomen religioni christianae affixum ad Ethnicis. II, 627
    SURA, quid sit. 59
    Sus et canis, duo quasi symbola gulae et libidinis, I, 366.
    ---Caro suilla Judaeis cur interdicta, 501.
    ---De immunda suis natura. 502
    SUSANNA (S) cujus filia et cognata dicatur in ejus actis, II, 320.
    ---Ejus cum Galerio matrimonium commentitium. Ibid.
    SUSPENSIO in equuleo, supplicium martyrum, 521 et seq.
    ---Suspensus simpliciter, pro in equuleo suspensus. Ibid.
    SUSUM pro sursum. 226, 333, 411
    SUUS proprius, locutio latina. 811
    SYLVANUS, a montensium deorum coetu non excludendus. 405
    SYNTHEMA, de commeatus libello, seu epistola dimissoria, 414.
    ---, notae secretae cujus generis. 415

T
    TABERNAE, differunt ab officinis et apothecis, II, 796.
    ---Quis earum usus. Ibid.
    TACTUS est sensus totius corporis. I, 716
    TAGES, aruspex olim celebris apud Tuscos, II, 211, 314. [Col. 1200]
    ---Oratorie sumptus pro magistro ejusdem disciplinae. Ibid.
    TAGES, auguriorum repertor apud Etruscos. I, 288
    TAM, pro valde. II, 658
    TANGIBILIS. I, 770, 771
    TANTARUM, pro tot. 126
    TANTUS, in sensu magnitudinis usurpatum. 888
    TAURI. Humana sacrificia apud eos Dianae oblata, 230
    ---A quo ibi instituta. 229
    TAURI montis angustiae, ubi sitae. II, 374
    TELEGONUS, auguriorum inventor. I, 288
    TELLUS, Jovis avia, 250.
    ---Ubi culta, ibid.
    ---Quod non sit dea, 281.
    ---Quo nomine a Germanis appellata. Ibid.
    semper pro templo a Graecis usurpatus. II, 687
    TEMPLUM Dei, sanctum, fidele, etc. De christianorum corpore, seu Ecclesia, 191, 472, 622.
    ---Item de omni homine christiano, 322, 472.
    ---Templa et ecclesias saepe Patres opponunt. 586
    TEMPUS. De controversia, utrum praesens existat, I, 930.
    ---Tempus instans saepe dictum a Latinis, medium inter praeteritum et futurum. TENDERE, nota vox, pro castra metari. II, 820
    TENSA, obsoleta vox. I, 340, 940
    TENUE, Latinis idem quod Graecis , 939.
    ---Quid proprie significet, ibid.
    ---Quod non dicatur nisi de corporibus. Ibid.
    TERMINALIA, unde dicta, II, 213, 682.
    ---Quo die et mense celebrarentur, 316, 502.
    ---Fictione quadam dies anni ultimus fuere. Ibid.
    TERMINI imperii Hadriani voluntate mutati, 576.
    ---Terminus deus quinam fuerit, I, 228.
    ---Quare et quando a Romanis cultus, 228, 229.
    ---Ab eo dicta terminalia, 228.
    ---Quo ritu ei sacrificaretur, ibid.
    ---Forma lapidis Vel stipitis in agris cultus, II, 500.
    ---Sacra ipsi quando fierent, 501.
    ---Non plures illi dies sacri, ibid.
    ---A quo consecratus. 682
    TERNARIUM numerum veteres christiani cur amarent in precibus. 430
    TERRA. Ejus magnitudo seu crassitudo, I, 353.
    ---Rotunditas illius, 427, 954.
    ---Terrae motus apud prophetas quid significetur, 509.
    ---Coelum quiescere, hanc autem solum moveri quinam asseruerint. 943
    TERRICULAE, pro terroribus. II, 409, 505
    TERTULLIANUS, minus comptus, I, 551.
    ---Ejus opera graece scripta ubinam extent, ibid.
    ---Hunc Cyprianus quanti faceret. Ibid.
    TESTAMENTUM, lex data Judaeis, eo nomine cur a prophetis appellata, 514.
    ---Quod vetus et novum diversa sint, ibid.
    ---Testamenti definitio, ibid.
    ---Vetus non fuisse perfectum; Novum vero consummatum, 515.
    ---Testamentorum suppositio crebra apud gentiles. 578
    TETRARCHIAE, apud Judaeos. 473
    TEUCER. Humana sacrificia apud Cyprum instituit, 230.
    ---Salamimem Cypri condidit. 229
    TEUTATES, humano sanguine placatus apud Gallos, 230, 906.
    ---Idem ac Mercurius. 230
    THALES. Traditur primus omnium quaesisse de causis naturalibus, 133.
    ---Aquam esse dixit rerum omnium principium, ibid., 309.
    ---De Deo quid senserit, ibid.
    ---Auctores de ejus doctrina, 133.
    ---Existimatus est illam e sacris litteris desumpsisse, ibid.
    ---Auctor fuit sectae Ionicae, 387.
    ---Quo anno natus sit et denatus, 397.
    ---Quot annis vixerit ante Senecam. Ibid.
    THEODORA, Maximiliani filia, vel provigna, II, 354.
    ---Constantio desponsata. Ibid. 457
    THEODORUS philosophus, nullum esse Deum dixit, 99.
    ---Quo tempore vixerit, ibid.
    ---Cyrenaeus unde dictus, ibid.
    cognominatus. Ibid.
    THEOPHILUS Antiochenus, quo tempore floruerit, I, 250.
    ---De ejus opere ad Autholicum. Ibid.
    . Vox illa unde. 1004
    THOAS, rex Tauridis. Humana sacrificia instituit. 229
    THOYT. Vid. HERMEN. 
    THUS. Quo ritu in aram jaci solitum. 224
    TIBERIUS. Utrum ejus imperii anno decimo quinto Christus passus fuerit. II, 437
    TIBIAE. Origo et sensus hujus proverbii: Tanquam tibias ad fontem. I, 386
    TIMON, quis fuerit, et de ejus natura et indole. II, 137
    TIMOR apud prophetas religionem fere significat, I, 456.
    ---Timor quis Dei damnandus, quis probandus, ibid. et 693.
    ---Summus timor quomodo sit summa virtus, 694.
    ---Timor Dei, ejus necessitas, II, 114.
    ---Solus custodit hominum inter se societatem. Ibid.
    TINCTUS, id est baptizatus. I, 491
    TITAN. De eo sacra Historia quid doceat, 190.
    ---Ejus posteri a Jove deleti. 560
    [Col. 1201] TITULI in inscriptionibus edictorum nomina et honores comprehendebant. II, 536
    TITYUS. Quare apud poetas poenas jecore luere fingatur. I, 689
    TOGA. Communis Romanorum amictus, 270.
    ---Toga varia pro varia hominum conditione. 271
    TOLLERE, pro e medio tollere, occidere, II, 679.
    ---Idem pro attollere. 824
    TOLLERE LIBEROS, quid sit. I, 202
    TOLLES, quae corporis partes dictae, II, 50.
    ---Eaedem ac tonsillae, ibid.
    ---Unde vocatae, ibid.
    ---Quomodo melius appellatae a recentioribus. Ibid.
    TONSILLAE. Vid. TOLLES. 
    TORI. Quid sint in homine, et de eorum situ, 45.
    ---Eorum usus ad significandum robur. Ibid.
    TORPORATUS. I, 305
    TOTA, in plurali numero. 505
    TRADITORIS nomen, unde ortum. II, 213, 317, 684
    TRAHERE morbum, pro morbum contrahere, 706.
    ---Trahere bellum, obsidionem, etc. Latinis idem ac protrahere, Ibid.
    TRAJANUS, adoptatus a Nerva non imperavit, nisi illo mortuo, 221, 452.
    ---Dacias rebelles vectigales fecit, 232, 739.
    ---Duae ejus expeditiones in Dacos, 338.
    ---Quo die et anno natus, 452.
    ---Quando a Nerva adoptatus, ibid.
    ---Orientalis limes sub eo ubi constitutus, 489.
    ---Utrum sub illo christiani ecclesias habuerint quales nunc cernimus. 584 et seq.
    TRANQUILLITAS, pro pace, 471.
    ---Differt a securitate. 828
    TRANSTIGRITANAE regiones, de quibus locis intelligendae. 489
    TREPERE, verbum obsoletum, pro vertere, a graec. deductum. 672
    TREPIDARE, pro huc et illuc frequentius se vertere, 672, 684.
    ---A prisco trepere deductum. Ibid.
    TRIBUTUM soli, sive capitis, ad quos et ad quid extenderetur. 468, 522
    TRIBUNITIA potestas imperatorum quarto saeculo a quo die numeraretur. 349
    TRISMEGISTUS.Vid. HERMES. 
    TRIUMPHARE, cum quarto casu. 218, 323, 703
    TRIUMPHATUS, passive. 202
    TRYPHAENA, Tryphonia, vel Trophonia, Decii junioris uxor, christiana credita. 475
    TU VIDERIS, formula improbantium. 225, 719
    TUBALCAIN. An idem cum Vulcano. I, 213
    TUMULTUS, quomodo definitus a Cicerone, II, 661.
    ---Unde dictus, ibid.
    ---Aliquando pro bello gravissimo usurpatus. Ibid.
    TURBARI, et perturbari, in quo differant. II, 750
    TURULLIUS. Ob eversum Aesculapii lucum a deo isto quomodo castigatus. I, 291
    TUTELA. In navi quid esset, 169, 897.
    ---Ejus cum parasemo differentia, 170.
    ---De tutela civibus data apud Romanos, 679.
    ---Justinianus ob illam in quo reprehendendus. Ibid.
    Tutelarum tutandi fundi ergo quatuor genera apud veteres. II, 791
    TUTELO, pro titulo. 251, 362
    TUTINUS, tutunus, seu mutunus. Pro deo cultus a Romanis, I, 227, 906.
    ---Idem ac Priapus, ibid.
    ---Unde dictus. Ibid.
    TYBERINUS. Quis fuerit, 182.
    ---Tyberi fluvio nomen suum quo casu indierit. Ibid.
    TYNDARIDAE. Castor et Pollux quare ita appellati, 130
    TYRUS, urbs primo insula, deinde continens. 743

U
    ULPIANUS. Ejus libri de principum rescriptis, I, 587.
    ---Quis fuerit, et quando vixerit. Ibid.
    ULTIO. Deo reservata. 699
    UMBILICUS. De ejus situ et usu. II, 47
    UNGUES. Eorum pulchritudo et usus. 46
    UNGULAE, quale martyrii instrumentum. 218, 409, 505
    UNIFORMIS. I, 663
    UNIVERSA TERRA, de romano imperio, II, 217, 700.
    ---Uranus. Unde dictus, I, 182.
    ---Mors ejus et sepultura, 184.
    ---Quare ante illum reges nulli fuerint. 192
    URBS. De origine urbium condendarum veterum opinio proponitur et refellitur. 669
    USTRINAE PUBLICAE, Romae ubi sitae. II, 547
    USURA. Et Patribus et conciliis damnata, I, 198.
    ---Illa quam injusta. 699
    UT, pro quemadmodum. 687
    UTENSILIA, quid sint, II, 239, 759.
    ---Sumpta pro instrumentis. 527
    [Col. 1202] UTERUS De eo et ejus forma, 53.
    ---Varia illius nomina. 54
    UTILITAS recedit a justitia. I, 662
    Utilitas publica in nummis. II, 532

V
    VACUE FACERE, id est abrogare. I, 499
    VACUUM. De illo auctores. 751
    VADERE, de hostibus qui praeliandi animo procedunt. II, 756
    VALENS imperator, pronomine Valerius, utrum a Licinio occisus fuerit, 272, 461, 836.
    ---Quo Christi anno. 461, 581
    VALENS Thessalonicus, occisus non fuit a Licinio, 461.
    ---Caesar ab illo quando creatus. Ibid.
    VALENTINIANI haeretici unde dicti, I, 542.
    ---Eorum errores, ibid.
    ---Cur se gnosticos nominarent, ibid.
    ---Adversus eos quinam scripserint, ibid.
    ---Morbos affirmarunt esse daemonia. 939
    VALENTINIANUS imperator. De ejus ursis. II, 412
    VALERIA, Diocletiani filia, a patre idolis sacrificare jussa, 216.
    ---Galerio quo anno nupserit, 694.
    ---Sterilis fuit, 227, 542, 726.
    ---Maximini nuptias contemnit, 256, 542 et seq.
    ---Ab eo cum matre in civilium pellitur, ibid.
    ---A patre Diocletiano frustra repetitur. 258, 542.
    ---Candidianum Galerii ex concubina filium adoptavit, 273.
    ---Ubi et quomodo misere perierit, 273, 542.
    ---Perperam credita brevi obiisse post nuptias, 320.
    ---Pannoniae parti nomen dat, ibid.
    ---Christiana num fuerit, 321, 447, 577, 582.
    ---Si non christiana, christianis favit, 570.
    ---Non est occisa ut christiana, ibid.
    ---Quo anno perierit, 571.
    ---Maximinus quomodo ejus filius. 824
    VALERIANUS christianos persequitur, II, 201.
    ---Victus et in servitutem a Persis redactus, 202.
    ---Quo anno saevire coeperit in fideles, ibid., 405, 646.
    ---Ejus primo in illos benevolentia et humanitas, ibid., 306, 646.
    ---Stapedis vicem exhibet Sapori regi Persarum, ibid., 306, 478.
    ---Qua morte vitam finierit, 203, 306, 482, 649.
    ---Quot annos servierit, 649.
    ---Quando et a quibus evectus ad imperium, 441, 646.
    ---Quo anno captus a Persis, 445, 481, 647.
    ---Utrum consenuerit in imperio, illudque filiis tradiderit, 480.
    ---Quo aetatis anno imperator factus, 481.
    ---Quot annos regnaverit, ibid.
    ---Quo aetatis anno mortuus, ibid.
    ---Plus fudit christiani sanguinis quam quibusdam visum. 646 et seq.
    VALITUDO pro valetudo. II, 739
    VANILOQUENTIA. 146
    VARRO. Graecorum Latinorumque fuit doctissimus, I, 140.
    ---De libris sibyllinis quid senserit, 141.
    ---Quo tempore natus et denatus, 140.
    ---De illo egregia Ciceronis et Quintiliani testimonia, ibid.
    ---De longa priscorum hominum vita quid censuerit. 525
    VENARUM sectio, quale mortis genus. II, 519
    VENDERE animam suam publice, scilicet in gladiatorio ludo. I, 579
    VENERARIUS. 617
    VENENATUS, pro perniciosus. 566
    VENTER. De eo et qualis laudetur ab auctoribus. II, 47
    VENTI. De illorum usu et utilitate. 117
    VENUS, artem meretriciam instituit. I, 207.
    ---Culta in Syrophoenice, II, 279.
    ---Venus Urania qua forma Athenis culta, 497.
    ---Paphia sub figura pyramidis. Ibid.
    Ejus obscoenitas et libidines, I, 207.
    ---De ipsius cum Marte a moribus, ibid.
    ---Veneri calvae aedes a Romanis consecrata, 225.
    ---Quo nomine Veneri armatae aedem atque simulacrum Lacedaemonii dedicarint, 225, 906.
    ---Venus Limnesia portubus praeest, 236.
    ---Ei quis primus templum posuerit. Ibid.
    VERBENA adhiberi solita in sacrificiis, 727.
    ---Unde dicta, ibid
    ---Romae quantum haberet nobilitatis. Ibid.
    VERBUM Dei, vid. FILIUS DEI. 
    VERITAS. Ejus cognitio quantum praestet. 111.
    ---Illam quantum expetiverint excellenti ingenio viri, ibid.
    ---Illam assecuti cur non fuerint, 113.
    ---Latet in obscuro, ibid.
    ---Quare doctis sit contemptui, odio indoctis, ibid.
    ---Ejus cognitione nullus suavior animo cibus, 118.
    ---Quinam se obdurent contra illam, ibid.
    ---Hujus quanta vis sit, 130.
    ---Cur summo ingenio viri non illam attigerint, 137.
    ---Satis per se est ornata, 349.
    ---Hanc demersam quis dixit in puteo, 439.
    ---Acerba est et omnibus invisa, 528.
    ---Idoneis praeconibus cur indigeat, 551.
    ---Quare odium parit, 576
    ---Adversus illam, clausis oculis, quinam recalcitrent, 737.
    ---Per philosophos et sectas pene universa divisa est. 759
    Veritas. Gradus per quos ad eam ascenditur, II, 81 et seq.
    ---Humanis sensibus erui nunquam potest. 112
    VERRES Siciliae templa expilat, I, 275.
    ---Utrum damnosa [Col. 1203] ipsi fuerit inflicta poena ob ejus facinora, 276.
    ---Quomodo obierit. Ibid.
    VERSURAM SOLVERE, quid sit. 299
    VERSUS. Latinis versus quaecumque lineae dicebantur. 297
    VERUS (Lucius) imperator, quo anno obierit, II, 459.
    ---Decimum imperii annum non attigit, ibid.
    ---Quo anno ad imperium evectus. Ibid.
    VESICA, qua ratione urinam trahat, 52.
    ---Quae animalia usum hujus non habeant. Ibid.
    VESTA. Cur virgo credita, I, 185.
    ---Quotuplex fuerit, ibid.
    ---Sacrorum ejus apud Romanos antiquitas. Ibid.
    VESTIRE, idem ac summae potestatis insignibus induere. II, 334, 411
    VETERANI, quinam sint. I, 115
    VETERANUS REX, dictum eleganter de Diocletiano post depositum imperium. II, 334
    VETERNUM, idem ac lethargus. I, 774
    VETUS VETUSTUM VINUM, pleonasmus antiquus. II, 792
    VEXABILIS. I, 751
    VEXARE, VEXATIO, verba habentia usum ingentis calamitatis, II, 521, 630.
    ---Dictum etiam de suppliciis martyrum et persecutionibus, ibid.
    ---Vexatio, pro morbo. 631, 706
    VICANI, dicti qui in eodem vico habitant. 677
    VICARIUM aliquid, pro re aliqua vicaria, 379, 831.
    ---Animal vicarium, 380.
    ---Vicaria opera, manus vicariae. Ibid.
    VICARIUS. Quod ejus officium, 381, 831.
    ---Vicarii in re sacerdotali, 405.
    ---Vicarius in genere quis, 566.
    ---Vicarii praefectorum, ibid.
    ---Illorum quae potestas. 654
    VICENNALIA, quando et quo pacto celebrarentur, 325, 409, 706.
    ---Quandonam suspicerentur. 409
    VICTOR, vid. AURELIUS. 
    VICTORIAM CAPERE, locutio rara. 263, 820
    VIDUAS et pupillos defendere, I, 680.
    ---Ad quos praecipue cura illa pertineat. Ibid.
    VIGILES, legibus romanis ex variis artificum corporibus collecti. II, 426
    VILITAS. Eo nomine veteres quid notarent. 308
    VILLA publica in campo Martio Romae quid esset, 525.
    ---Aliae alibi exstructae. Ibid.
    VINUM, inter alimenta numeratum. 773
    VIPERA. Unde nomen sortita sit, 788.
    ---Gnostici illi collati, ibid.
    ---De salubri illius usu in medicina. II, 119
    VIR, unde dictus. 57
    VIRES CORPORIS. Quod non divinum, vel etiam humanum bonum sint. I, 210
    VIRGILIUS. Non longe fuit a veritate, 132.
    ---De Deo quid senserit, ibid et 134.
    ---Virgilius utrum numerandus inter epicureos. II, 71
    VIRGINES, Latinis foeminarum nomine comprehensae, 255.
    ---Virginem imminuere quid sit. Ibid.
    VIRTUS. Quo ritu coli debeat, I, 223.
    ---Non Deus est, sed Dei donum, ibid.
    ---Non esse illam summum bonum, 369, 377.
    ---Vis ejus et officium, 377.
    ---Si quid turpitudinis habeat, virtus esse desinit, 370.
    ---Nullum praemium ea dignum in terra reperitur, 379, 609.
    ---Illud quodnam sit, 380.
    ---In adipiscendo summo bono quid praestet, 382,
    ---Ejus exercitia et corroboramenta, 383.
    ---Quo sensu sola vitam beatam possit efficere, 434.
    ---Nullus ex ea fructus, ubi mortalis est et caduca, 435.
    ---Ejus merces sola immortalitas, ibid.
    ---Si desit adversarius, utrum nulla censenda sit, 443, 570.
    ---Sola judicari potest verum bonum, 496.
    ---Quod praemio suo nequeat spoliari, 610.
    ---Non recte illam philosophi definierunt, 649.
    ---Utrum doceri possit, 650.
    ---In quo sit posita, 651, 654.
    ---Scientiam sequitur, 651.
    ---Viam ejus esse simplicem, augustam, arduam, 659.
    ---Absque fide nulla est, 663.
    ---Dempta spe immortalitatis frustra expetitur, 665.
    ---Non est mercenaria, 673.
    ---Quibus gradibus ad summum culmen ascendat, 685.
    ---De distinctione virtutum ac vitiorum, 687.
    ---Horum temporalia praemia sunt, illarum aeterna, 735.
    ---Virtuti nemo favet, nisi qui illam potest sequi, 737.
    ---Ejus via non capit magna onera portantes, 738.
    ---Quo sensu secundum naturam dici non possit, 766.
    ---Quod perpetua sit, vitia [Col. 1204] non item, 767, 768.
    ---Illam quare tam pauci amplectantur. 885
    VIRTUS. Unde appellata, II, 57.
    ---Per mala probatur et constat, 137.
    ---Virtus, dictum simpliciter de virtute bellica. 824
    VISCERA. De iis et eorum usu, 30, 48 et seq.
    ---Quid sint, Ibid.
    VISCERATIONES, unde dictae. 30
    VISIO. Quomodo fiat, 37 et seq.
    ---Quomodo furiosi et ebrii omnia videant duplicia. 39
    VITA. Quanto studio ab omnibus expetatur, I, 381.
    ---Quod nemo illam contemnat, nisi spe vitae longioris, ibid,
    ---In illa sapientiam quaerere et sapere necesse est, 396.
    ---Refellitur eorum sententia qui illam fugiunt tanquam malum, 411.
    ---In ea brevia et caduca sunt omnia, 601
    ---De duabus viis per quas illam progredi necesse sit, 641.
    ---Cursus ejus litterae Y a veteribus assimilatus, ibid.
    ---Per quid vita sustentetur, II, 49.
    ---De longa vita quorumdam hominum, 370.
    ---Vita pro victu, seu alimento. 739
    VITALIS vir, pro fugalis. I, 686
    VITAM vivere. II, 96
    VITELLIUS imperator, vivus vidit imagines suas aboleri. 427
    VOLUPTAS. Non est summum bonum, I, 365, 377.
    ---De sensuum voluptatibus in brutis et hominibus, 705.
    ---Voluptas mortis fabricatrix, 715.
    ---Inimica virtutis, 754.
    ---Tam mortalis voluptas quam corpus. II, 148
    VOTUM celebrare, de festis in quibus vota pro salute principum concipiebantur. 244, 356, 769
    VOX. Non est sine mente, et abusive in animis tribuitur, I, 714.
    ---Brutis etiam ab Aristotele attributa, ibid.
    --- cur dicta a Graecis, II, 36.
    ---De ejus origine et causa, 49 et seq., 62.
    ---A philosophis quomodo definita, ibid.
    ---Ejus intrumenta. Ibid.
    VULCANUS Quare ignis creditus, I, 185.
    ---Quomodo in Lemnum insulam fuerit praecipitatus, 195.
    ---Cur inter deos annumeratus, 213.
    ---Huic ignis et ferri inventio tribuitur, ibid.
    ---Tubalcain a multis existimatus. Ibid.
    VULNUS et ulcus, in quo differant. II, 778

X
    XANTICUS mensis, in Asianorum proconsularium anno solari quotus esset, II, 443.
    ---Unde inciperet. Ibid.
    XENOCRATIS de mente, seu anima, sententia. 66
    XENOPHANES. Lunam dixit habitabilem, I, 354, 424.
    ---Megaricorum princeps fuit, 379.
    ---Ejus de lunae natura et magnitudine opinio. 424, 425

Y
    Y. Huic litterae cursus vitae humanae a veteribus assimilatus, I, 641.
    ---Pythagorica unde. Ibid.

Z
    ZABULUS, pro diabolus, II, 218 et seq., 323, 702.
    ---Haec vox frequens in libris antiquis. 323
    ZACHARIAS. Ultimus fuit prophetarum, I, 460.
    ---Quo tempore prophetaverit, ibid., 488, 489, 977.
    ---Quot annis vixerit ante Christum. 489, 977
    ZACONES, pro diacones. 523, 702
    ZARITORUM, pro diaritorum. 323
    ZENO. De Deo quid senserit, I, 135.
    ---Princeps fuit stoicae factionis, ibid.
    ---Summum bonum in quo constituerit, 364.
    ---Quomodo obierit, 406, 950.
    ---Docuit paria peccata, et misericordiam inter vitia et morbos reponendam, 423.
    ---Agnovit rerum opificem et dispositorem, 469.
    ---Docuit inferos. 761,
    ---Agnovit Dei unitatem. II, 113
    ZETA pro diaeta. 408, 702
    , sive . Jupiter cur ita appellatus. I, 169
    ZOZIMUS, osor Constantini infensissimus. II, 338




FINIS INDICIS VERBORUM ET RERUM.

