
PATROLOGIAE TOMUS XX.

S. PHOEBADII / S. ANASTASII I / PAPAE / FAUSTI MANICHAEI / SULPICII SEVERI / SECUNDINI MANICHAEI / S. CHROMATII / S. VICTRICII RHOTOMAGENSIS / PAMMACHII / OCEANI / S. INNOCENTII I / PAPAE / S. ZOSIMI / PAPAE / PAULINI MEDIOLANENSIS / PAULINI DIACONI / SEVERI MAJORICENSIS / S. BONIFACII I / PAPAE / S. GAUDENTII BRIXIANI / S. AURELII CARTHAGINENSIS / BACHIARII MONACHI / ZACCHAEI CHRISTIANI / EVAGRII MONACHI

TOMUS UNICUS.


VENIT APUD EDITOREM, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1845.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCUTTISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XX.


S. PHOEBADII,



S. ANASTASII I,



PAPAE,



FAUSTI MANICHAEI,



SULPICII SEVERI,



SECUNDINI MANICHAEI,



S. CHROMATII,



S. VICTRICII RHOTOMAGENSIS,



PAMMACHII

ET

OCEANI,



S. INNOCENTII I,



PAPAE,



S. ZOSIMI,



PAPAE,



PAULINI MEDIOLANENSIS,



PAULINI DIACONI,



SEVERI MAJORICENSIS,



S. BONIFACII I,



PAPAE,



S. GAUDENTII BRIXIANI,



S. AURELII CARTHAGINENSIS,



BACHIARII MONACHI,



ZACCHAEI CHRISTIANI,



EVAGRII MONACHI,



TOMUS UNICUS.


VENIT APUD EDITOREM, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1845.


Volume title page
QUINTI SAECULI SCRIPTORUM ECCLESIASTICORUM QUI AD S. HIERONYMUM USQUE FLORUERUNT, NONNULLIS TANTUM EXCEPTIS, MELIUS ALIBI COLLOCANDIS, UT IN EORUM LOCO ADNOTABITUR,

OPERA OMNIA,

NUNC PRIMUM IN UNUM CORPUS ET ORDINE CHRONOLOGICO DIGESTA; JUXTA MEMORATISSIMAS EDITIONES GALLANDII, COUSTANTII, GALEARDI, LEBEUF, BARONII, ISIDORI MERCATORIS, BRAIDAE, HOLSTENII, LABBAEI ET MANSI RECOGNITA, EXPRESSA ET EMENDATA. COLLECTIO, SI QUA ALIA, INSIGNIS NEC MINUS VIGINTI NUMERO AUCTORES COMPREHENDENS, NEMPE:

S. PHOEBADIUM,



S. ANASTASIUM I PAPAM,



FAUSTUM MANICHAEUM,



SULPICIUM SEVERUM,



SECUNDINUM MANICHAEUM,



S. CHROMATIUM,



S. VICTRICIUM RHOTOMAGENSEM,



PAMMACHIUM,



OCEANUM,



INNOCENTIUM I PAPAM,



S. ZOSIMUM PAPAM,



PAULINUM MEDIOLANENSEM,



PAULINUM DIACONUM,



SEVERUM MAJORICENSEM,



S. BONIFACIUM I PAPAM,



S. GAUDENTIUM BRIXIANUM,



S. AURELIUM CARTHAGINENSEM,



BACHIARIUM MONACHUM,



ZACCHAEUM CHRISTIANUM,



EVAGRIUM MONACHUM.



TOMUS UNICUS.


VENIT APUD EDITOREM, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1845.


ELENCHUS OPERUM. QUAE IN HOC TOMO CONTINENTUR.


S. PHOEBADIUS.
Liber contra arianos. 	Col. 13
Tractatus de fide orthodoxa. 	31
Libellus fidei. 	49



S. ANASTASIUS I PAPA.
Epistolae. 	65



FAUSTUS MANICHAEUS.
Liber contra fidem catholicam. 	79



SULPICIUS SEVERUS.
Chronicorum libri duo. 	95
De vita B. Martini liber unus. 	159
Epistolae tres. 	175
Dialogi. 	183 et 223



SECUNDINUS MANICHAEUS.
Epistola ad Augustinum. 	248



S. CHROMATIUS.
Sermo de octo beatitudinibus. 	323
Tractatus 17 in Evangelium S. Matthaei. 	327
Scripta apocrypha. 	369



S. VICTRICIUS RHOTOMAGENSIS.
Liber de laude sanctorum. 	443



PAMMACHIUS ET OCEANUS.
Nonnullae epistolae. 	457



S. INNOCENTIUS I PAPA.
Epistolae et decreta. 	463



S. ZOSIMUS PAPA.
Epistolae et decreta. 	639



PAULINUS MEDIOLANENSIS.
Vita S. Ambrosii. 	711
Libellus adversus Coelestium. 	Ibid.
Libellus de benedictionibus patriarcharum. 	715



SEVERUS MAJORICENSIS.
Epistola de Judaeis. 	731



S. BONIFACIUS I PAPA.
Epistolae et decreta. 	749



S. GAUDENTIUS BRIXIANUS.
Tractatus vel Sermones. 	843



S. AURELIUS CARTHAGINENSIS.
Epistola. 	1009



BACHIARIUS MONACHUS.
Bachiarii fides. 	1019
Liber de reparatione lapsi. 	1037



ZACCHAEUS CHRISTIANUS.
Consultationum vel Dialogorum libri tres. 	1071



EVAGRIUS.
Altercatio inter Theophilum Christianum et Simonem Judaeum. 	1165
Sententiae. 	1181

[1Kb]



Main volume text




[SCRIPTORES ECCLESIASTICI QUINTI SAECULI.]




ANNO DOMINI CCCC.
SANCTUS PHOEBADIUS, AGINNENSIS EPISCOPUS.
(Ex Galland. Bibl. Vet. Pat. tom. V.)
[Col. 0009]



[Col. 0009]
PROLEGOMENA.

PHOEBADIUS, natione Gallus, et provinciae quidem Aquitanicae, si Sulpicium audiamus qui et ipse Aquitanicus eum nostrum appellat [(a) 1Kb] , Aginnensem rexit ecclesiam, ut scribit sanctus Hieronymus [(b) 1Kb] ; qua etiam in urbe quae caput Nitiobrigum est, fortasse ortum habuit. Quo autem anno ad episcopalem dignitatem fuerit evectus, haud est exploratum. Id vero contigerit post annum CCCXLVII; nam inter praesules Gallicanos qui Sardicensi concilio eo ipso anno celebrato interfuere, non recensetur, ut observant Tillemontius aliique [(c) 1Kb] . At episcopali certe honore fulgebat anno CCCLVII, quo missam in Gallias a Constantio secundam fidei formulam Sirmiensem (quae inter fidei confessiones Arianicas septima est Athanasio [(d) 1Kb] , quaeque Hilario dicitur [(e) 1Kb] Potamii et Hosii [Col. 0009B] blasphemia) una cum aliis Galliarum antistitibus respuit ac damnavit; quam praeterea conscripto libro acriter confutavit, ut ex ipsius opere satis comperimus [(f) 1Kb] .

His porro strenue gestis, posterius interfuit synodo Ariminensi, anno CCCLIX ab eodem Constantio coactae: qua quidem in synodo, eorum quae primum pro fide catholica contra perfidiam Arianam, nondum captivatis patribus acta sunt, pars magna fuit Phoebadius. Quin etiam postquam caeteri fere omnes cesserunt, ipsemet nihilominus constantissimus cum Servatione Tungrorum episcopo, pro veritate Nicaena plurimum decertavit, Sulpicio teste [(g) 1Kb] , omnesque Ariomanitarum impetus invicto sustinens animo, professus est malle se exsilium omneque suppliciorum [Col. 0009C] genus subire, quam fidei formulam ab Arianis conceptam recipere.

[Col. 0010A] Verum postmodum Valentis fraude deceptus, formulam a se prout libuit, immutatam, nihilque nisi catholicum, ut ipsi videbatur, complectentem, admisit ac sua subscriptione firmavit. Nimirum Arianus ille Mursorum episcopus, confessioni fidei Christum non esse creaturam asserenti, hujusmodi sententiam adjecit, ut sunt aliae creaturae, cui sane inerat haereseos Arianae venenum. Etenim, ut cum Sulpicio loquar [(h) 1Kb] , his verbis similis esse caeteris creaturis Filius negabatur; creatura tamen, potior tantum caeteris, pronuntiabatur. Qua de re consulas velim quae habet sanctus Ambrosius [(i) 1Kb] .

Hinc igitur arguas, non eo usque rem esse deductam, ut ad haeresim Arianam profitendam accesserit Phoebadius: immo vero vix fraude detecta, ipsemet [Col. 0010B] aliique praesules Gallicani, ut inquit Sulpicius [(j) 1Kb] , apud Ariminum gesta condemnant, et in statum pristinum ecclesiarum fidem reformant. In eamdem sententiam Hieronymus [(k) 1Kb] . Quod quidem plenissime astruitur ex actis ab Hilario [(l) 1Kb] ac Theodorito [(m) 1Kb] relatis. Errorem itaque insectatus sanctus praesul simul ac primum illum detexit, fidei suae integritatem palam ostendit; ac propterea de ejus fama nihil inde detractum, ejusque auctoritas neutiquam imminuta: constat enim ipsum deinceps praefuisse conciliis, Valentino anno CCCLXXIV et Caesaraugustano sub annum CCCLXXX coactis. Vitam autem agebat adhuc anno CCCXCII, quo suum de Viris illustribus conscripsit librum Hieronymus, qui de Phoebadio in eo haec habet [(n) 1Kb] : Vivit usque hodie decrepita senectute; [Col. 0010C] ut proinde per annos ferme XL ecclesiam rexerit Aginnensem. Vir fuit pietate ac doctrina clarissimus, [Col. 0011A] et Arianorum perfidiae insectator acerrimus: charus propterea prae caeteris sancto Ambrosio Mediolanensi episcopo, ut ex ipsius epistola eidem Phoebadio ac Delphino Burdigalensi praesuli simul inscripta intelligimus [(a) 1Kb] . Caeterum ejus memoria in tabulis ecclesiae Aginnensis recolitur die 25 Aprilis. Qua de re pluribus Dionysius Sammarthanus [(b) 1Kb] et Bollandiani [(c) 1Kb]

Ex iis porro litterarum monumentis quae ad fidem propugnandam posteris commendavit Phoebadius, unum memorat Doctor maximus; reliqua vero quae ab eodem auctore perscripta ferebantur, se non legisse profitetur [(d) 1Kb] : Edidit, inquit, contra Arianos librum. Dicuntur et ejus esse alia opuscula, quae necdum legi. Et exstat quidem liber contra Arianos, [Col. 0011B] quem exaravit beatus antistes ad secundam formulam Sirmiensem penitus profligandam, ab Arianis in Gallias missam, Latineque conscriptam ut auctor est Athanasius [(e) 1Kb] , atque ab Hilario relatam [(f) 1Kb] . Hujusmodi autem opusculum cum aliis nonnullis antiquorum scriptis primus evulgavit Genevae anno 1570 Theodorus Beza; unde in Patrum bibliothecas transiit. Deinde quorumdam veterum Gallorum theologorum operibus intextum, Petri Pithoei studio Parisiis prodiit anno 1586. Separatim praeterea ipsum cum notis edidit Caspar Barthius Francofurti anno 1623. Denique Parisiis iterum anno 1666 excudendum curavit Delalandius [(g) 1Kb] . Scriptum autem opus merito existimatur anno circiter CCCLVIII adhuc superstite Hosio Cordubensi qui laudatam formulam [Col. 0011C] Sirmiensem subsignaverat, ut ex ipso auctore erudimur [(h) 1Kb] .

Verum non hujusce tantum libri auctor fuisse perhibetur noster Aginnensis antistes. Hieronymum enim modo enarrantem audivimus, alia ejusdem scriptoris opuscula suo tempore exstitisse, quae tamen neutiquam ipse legerit. Et alterum quidem etiamnum superest praeclarum opus de fide orthodoxa contra Arianos quod nos absque ulla cunctatione velut genuinum Phoebadii fetum agnoscimus, sive Hieronymi ductu, sive haud levibus rationum momentis permoti, quas in medium protulerunt eruditissimi viri [(i) 1Kb] ad eamdem sententiam astruendam. Exstat porro hujusmodi liber inter Gregorii Nazianzeni [(j) 1Kb] et Ambrosii [(k) 1Kb] opera evulgata; quorum [Col. 0011D] tamen utrique abjudicandum esse, doctorum hominum studio luculenter ostensum [(l) 1Kb] . Neque vero [Col. 0012A] iisdem viris cll. magis probantur eorum placita, qui sive Vigilio Tapsensi, sive Gregorio Eliberitanae sedis in provincia Baetica episcopo ascribendum opus censuerunt.

Et jure optimo enimvero: nam totius operis contextus stylusque unum plane Phoebadium clamat. Et primum quidem sub initium auctor [(m) 1Kb] : Jam pridem, inquit, adversus Arianos libellum edideram. Ecquis vero non videat hisce verbis praecedens indicari opusculum, procul dubio Phoebadianum, atque ita quidem inscriptum, quemadmodum et illud Hieronymus nominavit? Ad haec easdem loquendi rationes utroque in opere comperimus: utrobique Sapientiae liber sub nomine Salomonis laudatur [(n) 1Kb] ; et symbolum Nicaenum, tractatus Nicaenus vocatur [(o) 1Kb] . [Col. 0012B] Utrobique Sabelliana haeresis cum Ariana conjungitur [(p) 1Kb] . Eadem praeterea utrobique doctrina, ubi de ratione agitur qua Deus antiquis patribus se conspiciendum praebuit. [(q) 1Kb] Eadem denique utrobique eorumdem scripturae locorum interpretatio, ubi de personarum distinctione sermo habetur. Haec aliaque complura latius pertractata videas apud Gallicae historiae litterariae scriptores, quos modo semel iterumque laudavimus.

Illud porro advertere juverit, quod nemini hactenus observatum: Phoebadium scilicet consuevisse lucubrationes suas tacito auctoris nomine in vulgus emittere, ut ipsemet testatur ubi ait [(r) 1Kb] , »se amico legendum dedisse libellum adversus Arianos, simulque ab eo magnopere postulasse, ut interim dissimulato [Col. 0012C] auctore, doctis viris et prudentibus legeret; ut si quem movisset, quod illic plus aut minus positum videretur, posset plurimorum consilio emendari.« Haec ille. Atque ita quoque se gesserit sanctus Pater in eo evulgando, de quo verba facimus. Hinc vero, ut par est conjicere, orta occasio hujusmodi opus Gregorio Nazianzeno et Ambrosio, tantis Ecclesiae sive Graecae sive Latinae patribus, ascribendi. Accedit praeterea, ut viris doctis animadversum, quod ex eodem Phoebadii opere avulsum fragmentum libro de Patris et Filii unitate intextum fuit, qui inter Hilarii Pictavensis opera circumfertur [(s) 1Kb] , nec non sermoni quem diutissime Augustino adjudicarunt [(t) 1Kb] . Quae utique omnia junctim accepta, operis et antiquitatem arguunt et elegantiam, simulque auctorem [Col. 0012D] doctrina et eruditione praestantem virum evincunt.

[Col. 0013A] Caeterum opusculi exemplar typis expressimus, quod ad mss. codices veteresque editiones recensuit Nourryus doctissimus monachus Benedictinus in sua praeclara operum Ambrosianorum editione, in Appendice ad tomum II, pag. 345-358.

Superest ut paucula dicamus de libello fidei, qui tertium inter Phoebadiana locum in nostro edito tenet: est enim praecedentis de fide orthodoxa tractatus veluti compendium; neque solum materiae affinitate, sed et scriptoris ipsius consilio alteri conjungendus. Exstat autem libellus ille inter Gregorii Nazianzeni orationes, numeraturque 50. Jam vero [Col. 0014A] inter eruditos convenit [(a) 1Kb] istam orationem 50, quae Nazianzeni esse putatur, ita concinere cum 49, quae ipsius pariter existimatur, ut unum eumdemque referat auctorem. Porro cum ex superius dictis satis constet, orationis 49 auctorem esse Phoebadium; propterea est 50 ipsi quoque jure asserenda. Neque hac de re plura contexere animus est: qui pleniora desiderat, viros doctos consulat, quos assectati sumus [(b) 1Kb] . Nostram autem libelli hujus editionem ad novissimam Ballerinianam exegimus.



SANCTI PHOEBADII AGINNENSIS EPISCOPI OPUSCULA ADVERSUS ARIANOS.




[Col. 0013B]
I. LIBER CONTRA ARIANOS. (C,G)



CAPUT I. Disputationis occasio et argumentum.[Col. 0013C]

Nisi illam zabolicae subtilitatis fraudem viderem, quae omnium fere sensibus occupatis, et haeresim persuadet ut fidem rectam, et fidem rectam damnat ut haeresim; nullum omnino super his quae nuper ad nos scripta venerunt, sermonem haberem, fratres charissimi. Sufficiebat enim conscientiae parvae tenere quod credit: aestimanti fore rectius tueri propria, quam extranea et aliena discutere. Sed quia, ut diximus, aut haeresis suscipienda est ut catholici dicamur; aut vere catholici non futuri, si haeresim non repudiamus: ad hanc tractatus conditionem necessitate descendimus, quam zabolicum virus sub [Col. 0013D] modestia religiosae venerationis occultum, in medium proferre nos convenit: ut et malum quod sub opinione verborum simplicium latet, deprehendatur, et mendacio detecto veritas interclusa respiret. Destruenda sunt enim aliena, ut nostris credatur: nostris autem, nisi ea fuerint destructa, ut solis credi debeat, non nisi credendum video. Igitur [a 1Kb] ante haeresim zabolica fraude caecatam proferre in conscientiam publicam possim; tamen dum de ipsa mihi sermo est, dans fidei meae pignus, catholicum me probabo; [Col. 0014C] probatum quidem ut spero Deo primum, dein conscientiae meae: sed et his probandum, quos aut metus aut saeculi ambitio non vicerit.



CAPUT II. Arianorum fallaciae.

Incipientes igitur ab ipso capite perfidiae, non fidei, ac deinceps per totum corpus decurrentes, probabimus multa per fraudem communis professionis, quae scilicet nec recipere possumus: nonnulla vero sine ulla pudoris similitudine esse congesta. Nam et unus Deus non sine fraude proponitur, nec duo simpliciter negantur: nomen vero substantiae idcirco penitus juratur, ut scindatur a Patre Filius: denique nativitas ejus referatur ignota, quae si, ut [Col. 0014D] est ex Patre, ita credatur, ipsa sui confessione satis nota est. Major Pater Filio dicitur, non tamen ea differentia qua Filio, Pater major est, sed omnibus divinae gloriae bonis major: quibus si minor est Filius, nec ipse esse in Patre dabitur, quia nihil in semetipsam recipiet aeterna ejus beatitudo, nisi proprium. Non autem proprium Dei, nisi plenum atque perfectum; nec rursum in eo Pater esse dignabitur, in quo totus esse non possit. Habere initium Pater negatur, hoc ideo, ut Filius non ad auctorem, sed [Col. 0015A] ad tempus habere credatur. Puto autem, cui initium sic ascribitur, fini obnoxius non negetur. Subjectus deinde Patri Filius dicitur; non tamen ut Filius Patri, sed ut servus Domino, cum legamus servum haeredem esse non posse. Denique cum omni creatura subjectus Deo refertur, invisibilis, immortalis Pater nuntiatur, ut scilicet in contrariis eorum Filius jaceat. [a 1Kb] Si haec igitur singula non humana praesumptione, sed auctoritate divina loqui refellimus: consequens erit in ea parte catholicam fidem stare, quae talem recipit Deum, qualis debet esse qui Deus est.



CAPUT III. Venenum melle litum.

Unum, inquit, constat Deum esse. Videri quidem [Col. 0015B] non possunt calumniantibus conjecturis argumentari, et sanctitatem fidei simplicis maligna interpretatione torquere. Sed respiciendum ad Ursacium et Valentem et Potamium, quia saepenumero iisdem verbis unicum Deum subdola fraude confessi sunt. Nihil simplex in hac fidei professione suscepi, quae prima fronte ad decipiendos imperitos, credulos, incautos, haeretica subtilitate blanditur: pari modo quo veneni poculum mella commendant. Unum, inquit, constat Deum omnipotentem Patrem. Nemo nostrum abnegat, quia nemo ignorat: sed (ut probari ipsorum tractatibus potest) dicimus illos hoc loco non tam unum Deum professos, quam unum Patrem omnipotentem. Namque et eadem constantia Filium nolunt, et Deum tamen Filium confitentur. Puto [Col. 0015C] suscepisse alterum non negabunt; et idcirco integrum illis est in hac sua perfidia, non fide, unum Deum Patrem, quam unum Deum dicant. Quamquam in omni professionis suae corpore sic ipsum Dominum nostrum non negant, ut Deum destruant, hoc est, ut tantum nomine Domini dicant, quo nomine etiam nos appellari soliti sumus. Ego, inquit, dixi: Vos dii estis (Psal. LXXXI, 6). Quo nomine et Moyses ante donatus est: Faciam te, inquit, deum Pharaoni (Exod. VII, 1). Ne quis ergo putet his verbis perfici catholicam professionem, si et unum Deum Patrem confitemur, et Deum Filium non negamus. Potest enim et Deus Pater sic unus Deus dici, ut sit unus Pater, non Deus unus. Potest et sic Filius Deus dici, ut Deus non sit.



CAPUT IV. Deus unus, aut nullus. Caeci haeretici.[Col. 0015D]

Duos, inquit, deos nec posse, nec praedicari debere scimus. Hoc nec umquam ex ore nostro duos deos proferimus. Deus enim si non unus et verus est, Deus non est. Sed advertendum est qua istud definitione ponatur, cui perfidiae paretur hoc totum, in quod piaculum communia nobiscum verba prorumpant. Statim enim cur duos deos negaverint ponunt: Quia ipse Deus ait: Vado ad Patrem meum et Patrem vestrum, ad Deum meum et ad Deum vestrum [Col. 0016A] (Joan. XX, 17): qua definitione malae interpretationis in tantum a Patre Filius separatur, et infra omnipotentem Deum ponitur: ut nobis et nativitatis conditio, et humanitatis infirmitas societur. Denique subjungunt Deum omnium, Unus est Deus, quo dicto Dominus non Deus absolute denegatur; Deo etenim Patri non Filii nomine, sed creaturae conditione subjicitur. Et credo, hoc loco auctoritas Apostolica vindicabitur, ut Deus Christus dicatur potius quam sit: quia dixerit: Et donavit illi Deus nomen quod super omne nomen est (Philipp., II, 9). Sed et ipsius Domini negantis esse se Deum verum, cum dicit: Haec est vita aeterna, ut cognoscant te solum et verum Deum (Joan. XVII, 3); et: Quid me, inquit, dicis bonum? nemo bonus nisi unus Deus (Luc. XVIII, 19). [Col. 0016B] Adhuc audies: Cur honorem ab uno et solo Deo non quaeritis? De die autem et hora nemo scit nisi Pater solus (Matth. XXIV, 36). O duces caeci! o saeculi ambitione decepti! non distinguentes Dominicae potentiae duplicem statum, in sua unumquemque proprietate distantem; et quidquid de homine ejus dictum est, Deo applicatis, ut ipse Deus homini imbecillitate societur.



CAPUT V. Arianorum blasphemiae. Epistola Potamii.

Et idcirco duplicem hunc statum, non conjunctum, sed confusum vultis videri, ut etiam unus vestrum, id est, Epistola Potamii quae ab Oriente et Occidente transmissa est, qua asserit; carne et [Col. 0016C] spiritu Christi coagulatis per sanguinem Mariae et in unum corpus redactis, passibilem Deum factum. Hoc ideo ne quis illum ex eo crederet, quem impassibilem satis constet. Fecistis igitur de Spiritu Dei et carne hominis nescio quid tertium: quia nec vere etiam Deus est, si Verbum esse desinit (caro enim factus est); neque vere homo, quia non proprie caro, fuit enim Verbum, ac si ex utroque jam neutrum est, ille, inquam, ille qui contra hoc venenum utramque substantiam suam affectus proprietate distinxit. Nam et Spiritus in illo res suas regit, id est, virtutes et opera et signa: et caro passionibus suis functa est. Cibum desideravit, cum tentaretur a zabulo: sitivit ad puteum Samariae, cum prophetae vox sit: Deus aeternus neque sitiet [Col. 0016D] neque esuriet. Quid adhuc de hominis affectu flevit Lazarum et Jerusalem? postremo anxius fuit ad mortem. Sed quod expressit affectu, numquid non testatus est verbis? Ait enim Nicodemo: Quod de carne natum est, caro est, et quod de spiritu, spiritus (Joan. III, 6); et caro, inquit, infirma, spiritus promptus est (Matth. XXI, 46). Non ergo fit spiritus caro, nec caro spiritus: quod isti volunt egregii doctores, ut factus sit scilicet Dominus et Deus noster ex hac substantiarum permixtione passibilis. Ideo autem passibilem volunt dici, ne et impassibilis credatur.



CAPUT VI. Nicaena synodus. Veritas incorrupta.
[Col. 0017A]

Sed quid necesse est altiora scrutari, et virus internum per argumenta prodiens communi exponere et publicare judicio, cum lucifuga serpens per anfractus evolvens seriem suam tortuoseque procedens, qualis quantusque sit aliquando prodiderit, et venenum prius solito solitus aspergere libertate, victoriis totum pariter effuderit? Ab Episcopis procedit edictum: Nemo unam substantiam dicat: hoc est: Nemo in Ecclesia praedicet Patris et Filii unam esse virtutem. Quid egistis, o beatae memoriae viri, qui ex omnibus orbis partibus Nicaeam congregati, et sacris voluminibus pertractis, perfectam fidei catholicae [Col. 0017B] regulam circuminspecto sermone fecistis, dantes bene credentibus communis fidei dexteras, errantibus vero formam credendi? En labor vester, en anxia sollicitudo quo recidit, qua orientis mali semina, quantum in vobis tunc fuit, professione catholica necavistis? Vetatur in Ecclesia praedicari, quod solum sanxistis ob haereses detegendas debere in Ecclesia praedicari. Tollitur quod probastis, et quod damnastis inducitur: quia mendacium astrui, nisi destructa veritate non poterat. Destructioni quidem illa non subjacet, et ut est semper incorrupta durabit; sed manus sibi sacrilegas inferentes, tamquam violatam punivit.



CAPUT VII. Substantiae vox explicatur.
[Col. 0017C]

Nemo unam substantiam dicat. Quod piaculum, quod facinus in hoc verbo, qua ex parte catholicam fidem pulsat? Utrumne sono vocabili, an interpretatione rei ipsius? Nihil fallor: interpretatio caret culpa. Substantia enim dicitur id quod semper ex sese est: hoc est, quod propria intra se virtute subsistit; quae vis uni et soli Deo competit. Usitatum vero et familiare divinis voluminibus hoc nomen nec ipsos puto ignorare qui negant. David enim ex persona Christi: Infixus sum in limo profundi, et non est substantia (Psal. XXVIII, 3). Et rursum: Substantia mea in inferioribus terrae (Psal. CXXXVIII, [Col. 0017D] 15). Et: Substantia mea ante te est semper (Psal. XXXVIII, 8). Et: Substantia mea tamquam nihilum ante te (Ibid., 6). Scrutetur fenerator substantiam ejus (Psal. CVIII, 11). Sed et Salomonis sententia: Substantiam, inquit, tuam et dulcedinem tuam (Sap. XVI, 2). Et Jeremias: Si stetissent in substantia mea (Jerem. XXIII, 22, sec. LXX). Et in Proverbiis: Substantia divitis, civitas munita (Prov. X, 15). Et in eodem: Domum et substantiam dividunt patres filiis (Prov. XIII, 22). Sed et Tobias: Si fuerit, inquit, tibi copiosa substantia (Tob. IV, 9). Et idem: Fili, ex substantia tua fac eleemosynam (Ibid., 7). Sed et Joannes: Qui habuerit substantiam mundi (I Joan. III, 17). Et in Evangelio: Ecce, inquit, dimidium do [Col. 0018A] ex substantia mea (Luc. XIX, 8). Ideo haec in unum exempla congessimus, ne sermo ille caperet indoctos, quod testati sunt; idcirco substantiam non praedicatam, quia in divinis Scripturis nusquam inveniretur. Ergo si neque ipsum vocabulum substantiae sacris litteris novum est, neque interpretatio ejus habet crimen; superest ut dispiciamus qua ex causa repudietur hoc nomen. Dispicientes autem, invenimus illos non nomen, sed nominis repudiare virtutem. Quod si relucebit, erit apud nos intuitus nominis status: erit et illorum sensus in vitio, qui dum novellas profanae intelligentiae vias quaerunt, a recto Evangeliorum limite recesserunt.



CAPUT VIII. Haereticorum objectiones solvuntur.[Col. 0018B]

Prius tamen quam astruo quod spopondi, occurrendum est illis quae in contrarium proponuntur. Aiunt enim inveniri quidem in divinis voluminibus nomen substantiae, sed non statim pertinens ad eamdem speciem quae inducatur a nobis. Ibi enim per substantiae vocabulum, aut virtutem aut divinitatem significari. Et nos ergo unam Patris et Filii substantiam vindicantes, quid aliud quam in utroque pares divitias, unius scilicet divinitatis praedicamus? De quibus divitiis ait Apostolus: Notas, inquit, fecit Deus divitias gloriae suae (Coloss. I, 27): quod est Christus. Et unam utriusque dicimus esse virtutem, de qua idem Apostolus ait: Christus, virtus [Col. 0018C] Dei est (I Cor. I, 24). Quae quidem virtus, quia nullius extraneae opis indiget; dicta substantia est, ut supra diximus, quidquid illud est sibi debens. Nihil ergo in hoc vocabulo novum, nihil extraneum dicimus, nihil incongruum divinitati, etiam in quamvis partem significantiae transferatur. Sed (ut coeperam dicere) omnis ista quaestio nominis, alterius est doloris: nec vocabulum, sed vis vocabuli displicet. Quibus enim accipere auribus possint unam Patris et Filii substantiam praedicari, hoc est, honorem, dignitatem, claritatem, virtutem, majestatem pari in utroque veritate communem; qui a Patre Filium separant, et divisis substantiis in sua unumquemque proprietate degentem, repudiata divinitatis communione proponunt? Hic ergo blasphemiae, [Col. 0018D] hic dictus sacrilegus dolor, quo in Patre et Filio recipitur Deus unus. Mortuis enim auctoribus hujus veneni, scelera tamen eorum et doctrina non moritur. Illis, inquam, auctoribus in tantum a Patre separantibus Filium, ut ore sacrilego protulerint, Filium Dei ante saecula quidem creatum et fundatum, sed vivere et esse a Patre suscepisse: et fuisse antequam nasceretur; et Deum quidem esse, sed non esse verum Deum. Successoribus igitur hujus perfidiae, non fidei, per quos malorum serpit haereditas, merito una substantia displicet, quam tolli velut scandalum et unitatis divortium postulant, ignorantes illos tantum catholicos esse dicendos, qui in hujus professionis communione concordant.



CAPUT IX. Ignota Christi nativitas. Christus ex Deo, in Deo, cum Deo.[Col. 0019A]

Illud autem quis ferre aequanimiter possit, ut quem initium habere pro certo asserunt, hujus nativitatem habeant in incertum? Aut utrumque in occulto habendum est, quia contemporale est: aut utrumque esse cognitum debet. Alterum enim neque nosci, neque ignorari sine altero potest. Habet (inquit) initium Filius, sed est ejusdem occulta nativitas. Non est iniquum, quis prodidit de nativitate? cur tacuit? Immo ipsa nativitas unde nota, quae asseritur ignota? Sed hoc loco homines omni spe bona vacui praescribunt prophetae auctoritati dicentis: [Col. 0019B] Nativitatem ejus quis enarravit (Isa. LVIII, 8)? non intelligentes jam tunc eos prophetali spiritu esse praevisos, qui daturi erant initium Dei Verbo, hoc est, Dei Filio. Nativitatem, inquit, ejus quis enarravit? hoc est dicere: Nemo hominum poterit. Nemo enim potuit praeter ipsum, qui sinum Patris edisserens, principaliter nobis secreta nativitatis suae revelavit. Nam, et legimus ad eamdem speciem dictum esse: Quis cognoscit sensum Domini (Rom. XI, 34; I Cor. I, 16)? Sed rursum docemur: Nisi spiritus qui in ipso est. Nativitatem ejus quis enarravit (I Cor. I, 11)? hoc est dicere: Nemo audeat enarrare quod non potest. Cur autem nemo poterit? quia scilicet non solum ex eo et cum eo, sed et in eo est qui caret nativitate. Genitus enim ab ingenito, his divinae [Col. 0019C] gloriae bonis natus est quae penes ingenitum erant; et penes eumdem ingenitum desivit Pater habere quod genuit, eumdem in semetipso habendo quem genuit? Hujus igitur nativitas ideo inenarrabilis nuntiatur quia per ipsam inconceptus est, sed perfectus ex Deo Patre Filius Deus est, quia secundum Scripturas de Filio diximus, ex eo, et cum eo, et in eo (Rom. XI, 36).



CAPUT X. Doctrina hujusmodi exponitur. Verbis, non sensu, haeretici nobis conveniunt.

Ne quis significationum varietate turbetur, reddenda est ratio dictorum: et ne proposita confundantur, [Col. 0019D] reddenda compendio. Ex eo auctorem: Cum eo, ad unigenitum: In eo, ad nativitatem substantiae respicit. Hoc auditur in omnibus. Tene divinae dispositionis mysteria. Satis nosti. Nativitatem, inquit, ejus quis enarravit? quis enim possit secundum naturam enarrare nativitatem quae contra naturam est? Hic enim solus est natus, nativitatis suae conscius. Hic enim qui cui bona pararentur, intelligens per naturam originem, Patri inerat, ipsa illa conditione qua natus est. Nativitatem, inquit, ejus quis enarravit? Et subjungunt nulli hanc proditam, quia soli scilicet et Patri nota sit. Hoc est dicere sine subtilium [Col. 0020A] fraude verborum: Genuit quidem Filium Pater, sed nemo scit unde. Nam et similiter Judaei dixerunt: Nos scimus quod Moysi locutus est Deus: hunc autem nescimus unde sit (Joan. IX, 29). Quamvis enim aliquando nobiscum faciant communione verborum, et nonnulla videantur dicta simpliciter infamia haereticae praevitatis aspergere; tamen quia fere [a 1Kb] eorum veniunt adversus fidem veram, necesse est secundum plura intelligi pauciora; praesertim cum si quid receptum fuerit contra fidem veniens, totius fidei damnum sit. Nemo scit, inquit, quomodo genitus sit Filius, nisi Pater solus (Joan. I, 18). Quid ergo sibi vult illa sententia, quia hoc Dominus ignorare nos nolens: Ego, inquit, de Patre exivi, et de sinu Patris (Joan. XVI, 27, 28)? Proh [Col. 0020B] dolor! Cur sectantes ignorantiae tenebras ignorare nos noluit? et utique noluit, ut auctore nobis cognito, status sui quaestio tolleretur. Non enim erat quaerendum, quis, quomodo vel qualis esset, cum unde esset nosceremus. Sed si hoc loco ipsius Domini sententia id confirmatum esse proponitur, dicentis scilicet: Nemo novit Patrem nisi Filius, nec Filium quis novit nisi Pater (Matth. XI, 27); audient a nobis, ne fraudem faciant divinae definitioni. Sequitur enim: Et cui voluerit Filius revelare. Non est enim penitus occultum quod non potest revelari. Revelatur enim, si dignus revelatione quis fuerit.



CAPUT XI. Per Spiritum Dei secreta cognoscimus.[Col. 0020C]

Jam ergo haec notitia secreti causa non tegitur, quae revelatur ex causa: et consequens est ut nos indigni cognitione, non iniquus habendus sit Deus qui ignorantiam punit; non autem puniret, si scientiam non dedisset. Dedit enim per Spiritum sanctum. Denique, Spiritus, inquit, veritatis enarrabit vobis omnem veritatem (Joan. XVI, 13). Cum dicit omnem veritatem, certe nihil excipit. Hic est Spiritus notitiae et veritatis, per quem Salomon de Dominica nativitate: Quid sit, inquit, et sapientia, et quemadmodum facta sit, referam, et ab initio nativitatis investigabo eam (Sap. VI, 24). Ergo per eumdem Spiritum possumus invenire quod quaerimus. Nam et Apostolus: revelavit nobis, inquit, Deus per Spiritum [Col. 0020D] suum; Spiritus enim omnia scrutatur, etiam alta Dei (I Cor. II, 10). Nemo scit quae sunt in Deo, nisi Spiritus Dei: quem Spiritum, si in nobis habitare idem Apostolus probat; possumus ergo per eumdem Spiritum, Dei nos inserere secretis. Et sane: Quaerite, inquit, et invenietis: petite, et dabitur vobis: pulsate, et aperietur vobis (Matth. VII, 7; Luc. XI, 24). Et rursum: Pater, quae abscondisti a sapientibus, revelasti ea parvulis (Matth. XI, 25): nobis utique, ad quos Dominus: Vobis, inquit, datum est nosse mysterium Dei (Matth. XIII, 11); illud utique mysterium de quo Apostolus: Quod ante, inquit, non fuit notum filiis [Col. 0021A] hominum, nunc revelatum est sanctis ejus (Ephes. III, 5). Revelatum plane. Ostendit enim eminentes divitias gloriae suae, in bonitate super nos [a 1Kb] Christo, qui ipse est [b 1Kb] gloria Dei Patris. Ipse vera progenies Ingeniti. Hoc est: Nemo scit quomodo genitus sit Filius. Nemo utique, sed ex his in quibus, ut ait Dominus, verbum ejus non capit (Joan. VIII, 37); sicut nec Judaeis, ad quos idem Dominus ait: Vos, inquit, ignoratis unde veniam, et quo eam; quia secundum carnem judicatis (Ibid., 14, 15). Quomodo enim nemo, si Pater dicit: Eructavit cor meum verbum bonum (Psal. XLIV, 2)? Quomodo nemo, si Filius ait: Ego ex ore Altissimi prodivi (Eccl. XXIV, 5)? Noli quaerere amplius, et non habes quod requiras; nosti enim totum: quia quod dicitur, totum est. Ex ore [Col. 0021B] inquit, Altissimi prodivi. Haec est enim nativitas perfecta Sermonis, hoc est principium sine principio. Hic est ortus habens initium in nativitate, in statu non habens. Ex Deo enim innascibili Deus nascibilis exivit, unus ab uno, verus a vero, plenus a pleno; ac sic nascendo in his quae erant semper, non coepit esse quod natum est de non conceptis, nec habet tempus quod est intemporali Patri congenitum per naturam. Scriptum est enim: Deus spiritus est (Joan. IV, 4): et ex Deo natus est aeternus. Ut ergo ejus naturae, qua constat aeternitas. Non igitur imperfectus Filius, licet natus, quia natus est a perfecto: nec imminutus ille qui genuit, quia genuit de semetipso. Totus enim dedit totum, ut secundum Spiritus virtutem totus esset in toto.



CAPUT XII. Mali doctores quid sentiant, quomodo pugnent.
[Col. 0021C]

Sed jam se mali doctores intra artis suae secreta non continent, et adversus veritatem, et ipsa veritate consistunt, habentes cornua ut agni, et loquentes tamquam dracones. Volentes igitur a Patre Filium scindere et infra Deum ponere, de Evangelio praescribunt: Pater, inquit, major me est (Joann. XIV, 18). Et quomodo major? statim haeretica praesumptione definiunt: Honore, claritate, dignitate, majestate. Quod si ita est, cur jubetur ut omnes honorificent Filium, sicut honorificant Patrem? Quod si ita est, ergo quotidie blasphemamus in gratiarum actionibus et oblationibus sacrificiorum, communia [Col. 0021D] haec Patri et Filio confitentes; quia scilicet non potest Filius non totum habere quod Patris est, cum ipse totus in Patre sit. Denique Joannes ait: Deum nemo vidit umquam, nisi unigenitus Filius qui est in sinu Patris (Joann. I, 18). Et ideo inquit: Omnia tua mea sunt, et mea tua (Joann. XVII, 10); et: Nihil potest Filius facere a semetipso (Joann. V, 19), et: Non veni voluntatem meam facere, sed ejus qui me misit (Joann. VI, 38). Quod utique non infirmitatis confessio est, sed unitatis assertio. Dixerat enim et contra infirmitatem et pro unitate: Qui me misit, [Col. 0022A] mecum est (Joann. VI, 29); et, Pater in me manens, facit opera sua (Joann. XIV, 10); et: Verba quae loquor, non sunt mea, sed Patris (Ibid. et VII, 6). Quidquid ergo detrahitur Filio, derogabitur et Patri. Nam nihil alter sine altero facit: quia esse alter sine altero non potest. Nec Filius est Filius, nisi Patrem habet: nec Pater Pater, nisi habens Filium. Pater, inquit, major me est. Sed plenitudo ejusdem divinitatis in Filio est. Denique Apostolus: Quotquot, inquit, promissiones Dei sunt: in illo EST (II Cor. I, 20). Numquid ergo obsequia Filii divinitatis statum solvunt? Solvitur enim in Christo omne quod Deus est, si majestatis alterius accipitur: alterius autem erit, si majestate Pater major est. Quae quidem majestas, quia una est, unius scilicet [Col. 0022B] Dei, non potest non esse perfecta: imperfecta, inaequalis est: inaequalis autem, si altero minor est.



CAPUT XIII. Christus, speculum Dei majestatis, plenam Patris imaginem reddit. Sabellii haeresis.

Sed in hoc loco illud vobis applaudet quod Matthaeus refert, Filium hominis, quasi privatum scilicet et minorem, legite in eodem Matthaeo (Matth. XXV, 31), Filium esse venturum in majestate Patris, de quo adventu et Lucas: Cum venerit, inquit, Filius hominis cum gloria sua et Patris (Luc. XXI, 27). Non tam ergo a vobis minor majestate Filius dicitur, cum hoc dicitur, quam Deus negatur. Ille, [Col. 0022C] inquam, ille de quo Salomon ait: Splendor est lucis aeternae, et speculum sine macula Dei majestatis (Sap. VII, 26). Plane speculum sine macula. Custodit enim Dei vultus; et figuram fideliter exprimens, plenam Patris imaginem reddidit. Et quid amplius de statu ejus, in quo se Dominus Christus agnovit? Pater, inquit, major est me. Merito major, quia solus hic auctor sine auctore est. Denique Apostolus de Filio: In ipso, inquit, habitat omnis plenitudo divinitatis corporaliter (Coloss. II, 9). Ergo ut Filius in Patre, ita et Pater perfectus in Filio est. Denique dicens Dominus noster proficisci a Patre Spiritum sanctum, subdidit: De meo accipiet (Joann. XXI, 14). Sicut Joannes cum dixisset: Annuntiamus vobis vitam aeternam quae erat apud Patrem (I Joann. I, 2), [Col. 0022D] addidit: Haec vita in filio ejus est (Ibid., 11). Ac si cum ambo et alteruter perfecti sint, unus tamen perfectus Deus est in duobus. Pater, inquit, major me est (Joann. XIV, 28). Merito major, quia non ipse descendit in Virginem; quod Sabellius noluit, apud quem Pater et Filius ambo non sunt, hoc est, duum nominum una persona; cum Patris vocem audierit per Isaiam: Ecce Filius meus quem ego elegi, ponam Spiritum meum super eum (Isa. XLII, 1); ac deinceps per eumdem prophetam loquentem Filium recognoscat: Spiritus Domini super [Col. 0023A] me propter quod unxit me (Isa. LXI, 1). Quam haeresim Dominus praevidens: Non creditis, inquit, quia ego in Patre et Pater in me (Joann. XIV, 10, 11)? Certe non dixit: Ego sum Pater, et ego in me: sed, Ego in Patre et Pater in me: quo dicto duas haereses elisit, Sabellianam scilicet et Arianam. Patrem et Filium non esse unam personam, ut Sabellius: aut duas substantias, ut Arius, sed (ut fides catholica confitetur) unam substantiam et duas docuit esse personas.



CAPUT XIV. Ex sacris litteris doctrina catholica confirmata.

Sed quid argumentis opus est? cum ipse Dominus pronuntiaverit definitiva sententia? Quaecumque [Col. 0023B] Pater facit, eadem et Filius (Joann. V, 19): quomodo eadem, si aspirare ad summam paternae illius gloriae non potest? Immo quia potest, recte Joannes: Sine ipso, inquit, factum est nihil (Joann. I). Et ipse Dominus: Ego, inquit, et Pater unum sumus (Joann. X, 30). Unum utique per naturam: quia quod erat in Filio hominis, et in Patris sinu manebat. Denique: Et me, inquit, nostis, et nostis unde sim: et non veni a me, sed est verus qui me misit, quem vos nescitis. Ego novi eum, quia apud illum sum, et ille me misit (Joann. VII, 28, 29); et: Solus, inquit, non sum, sed ego et qui me misit, Pater (Joann. VIII, 16); et: Sicut me novit Pater, et ego novi Patrem (Joann. X, 15). Nescio autem an nosse potuerit Patrem Filius, si initium sortitus est Filius. Genitus enim nosse non [Col. 0023C] potuit ingenitum, antequam genitus est. Jam ergo non sic Patrem novit, ut notus a Patre est: et adscribendum ei mendacium (quod in Domino cadere non debet) et merito adscribendum, si assertio ejus ratione non steterit. Non stabit autem nisi ille est, et qui non solum exivit a Patre, sed in Patre et est, et fuit semper. Omnia, inquit, tradidit Pater in manu ejus (Joann. III, 55). Quomodo omnia, nisi et omnis temporis? Quomodo autem omnis temporis, si initio non caret? Quamlibet enim ante omne tempus natum dicatis, tamen quia vultis eum aliquando coepisse qui natus est, nec fuisse quod factum est: nescio quomodo defendatis omnia illum a Patre et omnis temporis consecutum.



CAPUT XV. Ambigue loquuntur haeretici. Unus Deus. In Patre Deo Filius Deus.[Col. 0023D]

Subjectus, inquit, Patri Filius cum omnibus his, quae ei ipse Pater subjecit. Quod venenatum virus exquisitorum verborum velamine tegitis. Nos quae audivimus a patribus nostris, constanter praedicamus: et vos ergo doctrinam patrum vestrorum deserere nolite. Illi, inquam, libere Deum gloriae coelestis non Deum verum esse, sed creaturam Dei perfectam esse dixerunt. Vos tamen idem sentientes abrupta blasphemia, verba vitantes, ambigua sectamini ad decipiendos simplices et incautos. Subjectum enim Patri Filium, non Patris vel Filii nomine, [Col. 0024A] ut sancta et catholica dicit Ecclesia, sed (ut supra diximus) creaturae conditione profitemini. Dicentes enim: Cum omnibus his quae illi Pater subjecit, Patri Filium esse subjectum; nonne ipsum in creaturarum ordine quae ex tempore sunt instituta, numeratis? Nihil enim secundum vos omni creatura amplius habet Deus et Dominus noster, nisi quod primus in numero est, nisi quod ei etiam illa serviunt cum quibus servit. Servus enim et ipse, si servit; et licet nonnullorum Dominus, sed Dominus voluntate, si voluntate Domini Dominus effectus, hoc ipso serviens, quod jussus est imperare. Hoc est illud quod vos occulte, et patres vestri cum libertate dixerunt: Filium Dei sine tempore editum a Patre, et fundatum non prius quam nasceretur. Quae ista [Col. 0024B] est, rogo, cordis hebetudo? quae oblivio spei? Immo quae tam amens et blasphema confessio Deum dicentis, quem omnibus his quae ex nihilo facta sunt, comparastis? Hoc est et Filium falso nomine divinitatis illudere, si esse verbo dicitur, quod corde negatur; et Deum Patrem mendacem notare, dicentem scilicet: Ego sum qui sum (Exod. III, 14); et: Ego sum Dominus solus (Isa. LXIII, 11); et: Claritatem meam alteri non dabo (Isa. XLII, 8; XLVIII, 11); et: Audi Israel, Dominus Deus tuus, Deus unus est; et: Nomen meum non quaeras, Deus nomen est mihi (Deut. VI, 4). Si ergo unus Deus, uni hoc competit nomen. Unus autem jam non erit, nisi in Patre Deo Filius Deus sit? Et merito Dominus juxta prophetam, qui dixerat: Benedictus qui venit in nomine Domini [Col. 0024C] (Ps. CXVII, 26): Ego, inquit, veni in nomine Patris mei (Joan. V, 43). Quod nomen Patris, nisi Dei nomen et Domini? quod Joannes in Filio recognoscens: Qui est, inquit, et qui erat, et qui venturus est, omnipotens (Apoc. I, 8).



CAPUT XVI. Filius, imago ingeniti Dei, non potest coepisse post Deum. Pater non est sine Filio.

Patrem, inquit, initium non habere. Hoc est dicere, Filium habere. Nam quae necessitas id de Patre asseverare quod notum est, nisi praejudicium ejus opinionis quae de Filio paria suscepit? Patrem, inquit, initium non habere. Quis negat? Sed puto, et imago invisibilis et ingeniti Dei non potest coepisse [Col. 0024D] post Deum. Denique interroganti Moysi quis esset, respondit: Ego sum qui sum semper (Exod. III, 14). Erat enim semper, qui est et erit semper. De quo Joannes: Quod erat ab initio, oculis nostris vidimus (I Joan. I, 1). Et rursum: Annuntiamus vobis vitam aeternam quae erat apud Patrem (Ibid., 2): utique et in Patre: nam quod ex ipso erat, extra ipsum esse non poterat. Et sane cum dicitur: Erat in ipso tempus, non ipse fuisse in tempore nuntiatur. Aeternae enim substantiae vis non facta est a Deo, sed egressa a Deo, ideo, Et ego, inquit, a Patre exivi (Joan. XVI, 28): et, Ego et Pater unum sumus (Joan. X, 30); et: Qui me videt, videt et Patrem (Joan. XIV, 9); et: Ego in Patre, et Pater in me (Ibid., 10); et: Qui [Col. 0025A] me misit, mecum est (Joan. VIII, 29). Ideo et David: Tecum principium in die virtutis tuae (Psalm. CIX, 3). Dei enim Verbum, hoc est, Dei Filius, ante omne principium cum eo qui ex eo, et in eo cui nullum potest esse principium. Invenimus quidem dixisse Salomonem ex persona Sapientiae (quam Christum esse defendimus): Dominus condidit me, et ante saeculum fundavit me, et prior abysso genita sum (Prov. VIII, 22-24). Sed non ideo credendum est, Deum factum. Nam si factus est, non fuit: si non fuit, non erit. Et quomodo Deus, cui, ne Deus sit, utraque conditio praescribitur? Ideo autem Sapientia Dei nata et condita nuntiatur, ne quid praeter ipsum Deum Patrem, qui est etiam suis origo virtutibus, crederetur in natura. Exinde enim [Col. 0025B] recte diceretur: Ex ipso, et in ipso creata Sapientia, ex quo effulsit ab eo unigenita et beata nativitas. Qui ergo probaverit sine Verbo, sine sapientia, sine ratione, sine virtute, sine Spiritu aliquando Patrem fuisse; is probavit cum Patre et in Patre Filium ante omne principium non fuisse. Tamen nescio si his virtutibus carens Pater possit Deus dici. Non modo enim Deus qui in sua aeternitate perfectus est, sed nec creatura quidem ulla secundum suum genus non consummata constabit. Non potest enim quid esse, quod non sit; non erit autem, si id illi defuerit, quod esse debebit. Totum igitur defuit Patri, si aliquid defuit de toto. Defuit autem, si Filius suus, hoc est virtutum suarum plenitudo, initio non caret: et necesse est hanc opinionem alterutram blasphemiae [Col. 0025C] partem profana et sacrilega finitione transire. Aut enim Pater credendus est cum Filio suo initium fuisse sortitus, quia sine Filio, hoc est sine virtutibus suis, esse non potuit; et erit auctor huic illorum initio nescio quis tertius Deus: aut si solus ipse sine initio dicitur usque ad Filii generationem, imperfectus fuisse dicendus est. Imperfectus enim, si coepit habere quod ante non habere voluit. Is omnia autem habere debuit semper, qui semper debuit esse perfectus: quia non recipit augmentum quidquid occupaverit totum.



CAPUT XVII. Haeretici quidquid de Patre negant, de Filio confitentur. Quomodo visibilis Deus Filius.

[Col. 0025D] Patrem, inquiunt, initium non habere, invisibilem esse, immortalem esse, impassibilem esse. Haec ideo proponunt, ut contraria his Filio ascribant. Quidquid enim de Patre negant, de Filio confitentur; qui si habere initium probatur, merito mortalis, merito passibilis. Praejudicatum quidem esse deberet, et caetera passionum genera in Filium non convenire, prima propositionis specie destructa, quae initium dabat Dei Verbo. Ne quid tamen diffidentia prae caeteris quae sunt profane proposita, retractemus. Nam ut initium non habenti, ascribi caetera quae sunt huic definitioni subjecta, non possunt: ita [Col. 0026A] si uni eorum affinis deprehenditur, aequum est etiam illa quae fuerant defensa, dissolvi. Invisibilem, inquit, Patrem esse. Quasi vero usquam inveniamus vel Filium sine transfiguratione fuisse visibilem, antequam Patri obediens fieret ex aeternitate corporeus. Quamvis enim et Abrahae visus sit, et Jacob, et Moysi, et Isaiae, et Ezechieli; tamen visionis illius qualitas explicatur. In somno enim et in speculo et in aenigmate visus refertur. Denique et Moysi postulanti ut cognoscenter eum videret, Nemo potest, inquit, faciem meam videre: quia nemo qui eam viderit, vivet (Exod. XXXIII, 20). Ergo hoc loco aut Patrem locutum fuisse contendant, qui invisibilem esse se dicit: aut si Filium non negant, hunc locutum sciant, et illum suo nomine invisibilem fuisse, ut Sermonem, [Col. 0026B] ut Spiritum. Invisibilis Deus denique quomodo visus sit, eadem scriptura testatur. Refert enim locutum cum eo Deum, tamquam ad amicum, facie ad faciem. Ac deinceps subjungit postulasse Moysem, ut faciem ejus videret: quam utique si viderat, non statim [a 1Kb] postulasset videndam. Ait quidem Jacob: Vidi Dominum facie ad faciem, et salva facta est anima mea (Gen. XXXII, 30): sed quomodo eam faciem videndo salvatus est, quae, si videatur, occidit? Quomodo et Dominus ostenderat faciem suam, quam videri non posse postmodum dixit, nisi illa conditione qua supra diximus, in speculo scilicet et in aenigmate, in somnio et visione? Hoc est ergo, illam visibilem materiam assumpsisse cum placuit, statim vero invisibilem perseverare: quia necesse [Col. 0026C] est, si visibilis docetur, non ex eo illum esse quem invisibilem confitemur.



CAPUT XVIII. Filius Dei unitatis vinculum servans cum Patre, in terris hominem gestabat, neque a coelis aberat.

Sed hanc assertionem, ut quaestionibus Testamenti veteris expediant, de novo Testamento sumunt confirmationem. Ait enim Dominus et Deus cum de Patre loqueretur (Joan. I, 18), nulli Patris imaginem visam: quod si imago Patris ipse est Filius, ut Apostolus probat (Heb. I, 3), negat visibilem fuisse, dicendo, nulli Patris imaginem visam. Et ideo, Nec me, inquit, nostis, neque Patrem meum (Joan. VIII, 19). Et hic certe duos [Col. 0026D] confirmat ignotos, tam autem duos quam inseparatos. Nam si ipsum nossent, et Patrem nossent: quia per individuitatem neque sciri neque ignorari alter sine altero poterat. Similis igitur de mortali et passibili ratio subsequitur. Nam si neque initium habet Filius, utpote qui semper in eo et fuerit et sit, cui initium non datur; neque visibilis, qui in sinu invisibilis perseverat: jam nec mortalis nec passibilis habendus est, ex ea tamen substantiae parte qua Deus. Scimus enim nihil spiritum Dei passum, dumtaxat suo nomine: quia impassibilis Deus, quia Deus spiritus (Joan. IV, 24). [Col. 0027A] Scimus quod omnis illa passio proprie carnis et animae, id est hominis: in quo quidem homine cum pateretur erat et Filius Dei cohaerens illi per naturam (a quo venerat) Patri; et unitatis vinculum servans, in terris hominem gestabat, nec aberat a coelis. Sic mediator dictus, sic sequester utriusque substantiae. Non ergo passibilis Dei spiritus, licet in homine suo passus: quem ideo nec in passione deseruit, ut ei pati posse praestaret: quod nisi ita recipitur, fidei nostrae ratio non stabit, dantis scilicet ei hominis infirmitatem quem Deum non negant. Nam si et initium habens dicitur, et visibilis docetur, et mortalis inducitur; non video ab homine quid distet, in quem regnant hujusmodi passiones.



CAPUT XIX. Ariomanitae aliud ore, aliud corde sentiunt.[Col. 0027B]

Confitemur, inquiunt, Filium Dei, Deum ex Deo, lumen de lumine. Videri quidem sacrilegum non potest, perfectam fidei catholicae professionem, maligna disputatione vexare; sed concedendum non est ut tollatur nobis illud quod nobiscum non tenent, per hoc quod nobiscum tenent. Agnoscimus igitur et cum veneratione suscipimus communis fidei verba, sed quid faciemus? Sic vesana Ariomanitarum doctrina tradit. Et ipsa enim, dicens Deum ex Deo, lumen ex lumine, facit ex Deo alterum Deum, ex lumine alterum lumen: ut sit Filius ex Patre et non in Patre, hoc est, [Col. 0027C] ut factus Deus a Deo, non sit unigenitus in Deo. Sed quid hic amplius, cum nonnullorum ex iis qui nuper ad nos hanc fidem egregiam miserunt, scripta teneantur, quibus dicentes Deum ex Deo, lumen ex lumine: tamen separatum a Patre et penitus excisum haeretica disputatione docuerunt? Ipsum inquiunt Filium Dei hominem de Maria suscepisse per quem compassus est. Congruo igitur omnia fine claudentes, quod mente conceperant, scriptura confessi sunt, respondente ea sensui suo, et occulta eorum venena reserante: dicentes scilicet Filium Dei hominem de Maria suscepisse per quem compassus est. Primum, non video cur maluerint compassibilem dicere, quam libere passibilem confiteri. Quasi vero aliud sit compati quam [Col. 0027D] pati. Porro autem si impassibilis Deus, utique et incompassibilis. Tam ergo compassus non est, quam nec passus est, ex ea tamen conditione qua Deus. Denique Apostolus: Passus est, inquit (II Cor. XIII, 4), ex infirmitate, utique carnis (caro enim (Matth. XXVI, 41) infirma; spiritus promptus); sed vivit ex virtute Dei: utique ex semetipso. Ipse enim, Dei virtus, habens vitam in semetipso: quod credimus Dominum nostrum ex duabus substantiis constitisse, humana scilicet atque divina; et ita illum immortalem fuisse divina, ut mortalem ea quae fuerit humana: ex una enim natus, ex alia probatus: ex una immortalis, ex alia mortalis. Denique idem Apostolus, Christus, inquit (I Cor. XV, 3), mortuus [Col. 0028A] est: id est, unctus: hoc enim nomen ad unctionem deducitur. Si ergo non aliud quam caro uncta est; caro igitur tantummodo mortua dicitur, quoties Christus mortuus nuntiatur.



CAPUT XX. Alius a Patre Filius, distinctione, non divisione personarum. Sermo Dei, non sonus vocis, sed res substantiva.

Sed si quis extorquere e duobus alterum velit, ut aut unum Deum singulariter determinemus, si unum fatemur; aut duos libere proferamus, si et Patrem Deum et Filium Deum dicimus: illud ante omnia sciatur, nec unum nos cum praejudicio, nec duos dicere; quia unum dicimus in duobus ipso [Col. 0028B] Domino suggerente: Ego et Pater unum sumus (Joan. X, 30), ut duo crederentur in una virtute. Non enim dixit tamquam ex una persona, Patris et Filii, quasi Filius Patrem se confirmans: Filius meus sum; et: Ego hodie genui me; et: Ante luciferum genui me; et, Dominus condidit me initium viarum mearum; et: Ante saecula fundavit me; et: Ego et Pater unum sum: sed reddens notitiam sacramenti distinctione, non divisione personarum: Ego, inquit, in Patre, et Pater in me: Ego et Pater unum sumus: et: Qui me videt, videt et Patrem: videri enim Patris Filius, imago vera et figura expressa substantiae ejus, hoc est Dei Sermo, non sonus vocis, sed res substantiva ac per substantiam corpulentiva. Non enim sine substantia constitit, [Col. 0028C] quod de tanta substantia fecit. Nihil ergo vacuum de pleno, nihil inane de solido: quia Dei Sermo, spiritus Dei, Christus, instructus est; et, ut evidentius dicam, Sermonis corpus est: corpus enim spiritus, sed corpus sui generis. Nam et invisibilis et incomprehensibilis spiritus. Numquid tamen inane et vacua res Deus? Deus enim spiritus est. Denique: Nemo scit, inquit, quae sunt in Deo, nisi spiritus qui in ipso est (I Cor. II, 11). Legimus quidem: Quis cognovit sensum Domini, aut quis consiliarius ejus fuit (Rom. XI, 34)? Nemo utique, sed extra spiritum suum nemo: quem spiritum propheta sapientem, architectum et mirabilem consiliarium dicit: nec immerito. Nam idem spiritus Sermo et sapientia Dei est: ex cujus persona Salomon: Cum pararet, [Col. 0028D] inquit, coelum, ego aderam illi (Prov. VIII, 27); et: Ego, inquit, eram cum illo, et mihi adgaudebat (Ibid. 30). Non ergo consiliarius nemo, quia per ipsum facta sunt universa quae facta sunt. Denique cum eadem sapientia et Verbum Dei, et spiritus Dei sit, singulorum tamen nominum officia nuntiantur. Sapientia condenti omnia Patri aderat: Sermone ejus coeli solidati sunt, et spiritu oris ejus omnis virtus eorum (Psal. XXXII, 6). Apparet ergo unum eumdemque venisse nunc in nomine spiritus, nunc in appellatione sapientiae.



CAPUT XXI. Locus Rom. XI, 36 expositus.

Ergo hic Sermo, cum in forma Dei esset (Philipp. [Col. 0029A] II, 6-8), sapientia et ratione et spiritus ratione et spiritus virtute constructus, hoc est, totam vim Dei possidens, non se Deo Patri adaequavit, sed formam servi accipiens humiliavit se usque ad mortem. Induerat enim quod servire, quod mori posset: hominem scilicet quem excitatum exhibuit ad coelum, et secundus Adam per obedientiam restitueret quod primus transgressione perdiderat. Si qui igitur adhuc et de Apostolo requirit dominicum statum, id est, singularis substantiae qualitatem, quae per naturam auctori suo jungatur, audiat ad compendium quid idem Apostolus senserit, cum Dei Patris investigabiles vias et recondita retro sacramenta loqueretur. Ex ipso, inquit, et per ipsum, et in ipso omnia (Rom. XI, 36). Cum dicitur per ipsum, [Col. 0029B] agnosco Filium significari: legi enim, Per ipsum omnia (Joan. I, 3). Cum in ipso nuntiatur, nihil novi est; in ipso enim omnium seminum initia constiterunt. Sed cum refertur, ex ipso, certe ad Patrem ut ad rerum omnium respicitur auctorem. Et si ita est, ut est, quomodo his ratio constabit distincta jungentibus, hoc est referentibus ad unum omnia; cum alius sit, ex quo omnia; et alius, per quem omnia? quia alius ingenitus, alius unigenitus, nisi alia conditione qua recte dicitur: et ex Filio omnia, dum in ejus corde est per naturam, ex quo omnia; et per Patrem omnia, dum in eo semper est, per quem omnia. Pater enim sensu agit: Filius vero qui in Patre sensus est, videns perficit. Non ergo Apostolum temere pronuntiasse credendum est: sed illud [Col. 0029C] credendum non ita est credidisse, Filium scilicet Dei secundum carnem factum esse quod non erat, secundum spiritum vero esse quod fuerit; quia quod fuit semper, non potest non fuisse.



CAPUT XXII. Quid Patropassiani? quid Ariani? Fidei regula quae?

Tenenda est igitur ratio quae per arduum et angustum tramitem repit, circumjacentibus hinc et inde praeruptis quae zabolica fraude caecata plana et facilia submittunt, ut in ruinam mergant excessus. Nam si unum Deum singulariter nominamus, excludentes vocabulum secundae personae, furorem ejus haeresis approbamus, quae ipsum asserit [Col. 0029D] Patrem passum. Si admittimus numerum cum divisione, jungimur cum Arianis, qui factum a Deo [Col. 0030A] Deum, novamque asserunt ex nihilo substantiam constitisse. Tenenda est igitur, ut diximus, regula quae Filium in Patre, Patrem in Filio confitetur (Joan. XIV, 20); quae unam in duabus personis substantiam servans, dispositionem divinitatis agnoscit. Igitur Pater Deus, et Filius Deus: quia in Patre Deo Filius Deus. Hoc si cui scandalum facit, audiat a nobis Spiritum esse de Deo; quia illi cui est in Filio secunda persona, est et tertia in Spiritu sancto. Denique Dominus: Petam, inquit, a Patre meo et alium advocatum dabit vobis (Ibid., 16). Sic alius a Filio Spiritus, sicut a Patre Filius. Sic tertia in Spiritu, ut in Filio secunda persona: unus tamen Deus omnia, tres unum sunt. Hoc credimus, hoc tenemus, quia hoc accepimus a prophetis: hoc [Col. 0030B] nobis Evangelia locuta sunt: hoc apostoli tradiderunt: hoc martyres passione confessi sunt: in hoc mentibus fidei etiam haeremus, contra quod etiamsi angelus de coelo annuntiaverit, anathema sit (Gal. I, 8).



CAPUT XXIII. De Hosio episcopo Cordubensi judicium auctoris.

Sed non sum nescius, his omnibus discussis et in lucem intelligentiae publicae propositis, antiquissimi sacerdotis et promptae semper fidei Hosii nomen quasi quemdam in nos arietem temperari, quo contradictionis temeritas propulsetur. Sed hanc contra nos erigentibus machinam brevi admodum sermone respondeo. Non potest ejus auctoritate praescribi, [Col. 0030C] quia aut nunc errat, aut semper erravit. Novit enim mundus quae in hanc tenuerit aetatem, qua constantia apud Sardicam et in Nicaeno tractatu assensus sit et damnaverit Arianos. Quid si diversa nunc sentit, et quaecumque ab eo retro damnata fuerant, defenduntur: quae defensa, damnantur? Rursum dico, non mihi ejus auctoritate praescribitur. Nam si nonaginta fere annis male credidit; post nonaginta illum recte sentire non credam. Aut si nunc recte, quid de his opinandum est, qui eadem signati fide in qua ipse erat, de saeculo transierunt? quid et de ipso pronuntiaretur, si ante hanc synodum dormiisset? Ergo ut supra diximus, praejudicatae opinionis auctoritas nihil valebit, quia contra semetipsam ipsa consistit. Et sane [Col. 0030D] legimus: Justitia justi non salvabit eum in quacumque die exerraverit (Ezech. XXXIII, 12). Amen.




[Col. 0031]
II. DE FIDE ORTHODOXA, CONTRA ARIANOS, ALIAS DE FILII DIVINITATE ET CONSUBSTANTIALITATE, TRACTATUS. (C,G,S)*



PROLOGUS.
[Col. 0031A]


Confessio fidei.

Credimus in Deum, Patrem omnipotentem, omnium visibilium et invisibilium factorem, et unum Dominum nostrum Jesum Christum, Filium Dei, natum de Patre unicum, hoc est, de substantia Patris: Deum de Deo, lumen de lumine, Deum verum de Deo vero; natum, non factum: unius substantiae cum Patre, quod Graeci dicunt per quem omnia facta sunt, sive quae in coelo, sive quae in terra. Qui propter nos homines et propter nostram salutem descendit, et incarnatus est, et homo factus est, passus est, resurrexit tertia die, ascendit ad coelos, inde venturus est judicare vivos et mortuos. Et Spiritum sanctum. Eos autem qui dicunt: Erat [Col. 0031B] quando non erat, et priusquam nasceretur, non erat, et mutabilem vel convertibilem esse Filium Dei; hos anathematizat catholica et apostolica Ecclesia, amen.



Proaemium.

Amore catholicae Fidei ductus, jam pridem adversus Arianos libellum edideram, quem cum amico legendum dedissem, quia placuit, credidit transscribendum. A quo hoc ego magnopere postulavi, ut interim dissimulato auctore, doctis viris et prudentibus legeret; ut si quem novisset, quod illic plus aut minus positum videretur, posset plurimorum consilio emendari. Nemo est enim qui sibi tam arroganter summam doctrinae coelestis assumat, ut [Col. 0031C] putet se omnia mysteria liquido comprehensa retinere, cum Paulus apostolus dicat: Qui ergo putat se aliquid scire, nec dum scit quemadmodum oporteat scire (I Cor. VIII, 2); et: Modo per speculum in aenigmate videmus; tunc facie ad faciem (I Cor. XIII, 12). Sin vero cunctis omnia quae illic scripta erant, juxta fidem veram constare viderentur, tum et ipse petentibus non negaret. Quod eum ita fecisse manifestum est. Et quia res digna tam catholicae confessioni, quam haereticae responsioni, universorum judicio aestimata est, multi eum vel legere vel describere voluerunt.

Sed non defuit qui pro studio doctrinae, vel pro [Col. 0032A] charitatis officio, ea quae a nobis dicta sunt, scrupulosius retractaret; et quaedam ille vel superflua, vel ambigua diceret, quae aliter possint a quibusdam, quam a me dicta sunt, accipi. Proinde rursus ea ipsa planiori sermone in hoc libello digessi, ut et simplicitatem sensus mei ostenderem, et scrupulum legentibus amputarem.

Nam hoc est quod aiunt posse reprehendi, quod ubi Verbum Dei ex persona Filii posuimus, tale hoc Verbum intelligere putemus, quale grammatici tradunt spiritu oris aerem offensum, intelligibilem auditu. Sed nos sapientiam non hujus mundi quae destruitur, sed illam quae ex Deo est, novimus, quae Verbum Dei Deum insinuat, cum dicit: In principio erat Verbum, et Verbum erat apud Deum, [Col. 0032B] et Deus erat Verbum. Omnia per ipsum facta sunt, et sine ipso factum est nihil (Joan. I, 1-3). Unde mirari me fateor hoc ita sentiri potuisse, quasi nos personam propriam Verbi, quod est Filius, negaremus. Nemo verbo tenus nominat, quem vere esse in persona sua saepius profitetur: nam quomodo aut verum Filium, aut verum Patrem confessi sumus, si non vere proprietatem personarum tam Patris quam Filii servavimus?

Sed quia unius Dei vocabulum diximus, personas negasse putamur. Et hinc verisimile visum est quod posuimus. Nos Patrem et Filium ita nominamus, ut unum Deum in his personis et nominibus assignemus. Porro iterum Pater et Filius, etsi duo nomina appellantur; ratione tamen et substantia unum sunt: [Col. 0032C] et cum Patrem et Filium statuo, unitatem assigno generis.

Haec omnia intelligi posse aestimata sunt, quasi ista vocabula inter Patrem et Filium ita posita sint, ut est nomen et cognomen, unius tamen personae; cum ex superioribus aut inferioribus dictis potuerit haec suspicio non admitti. Qui enim filium Dei non aliunde natum dixeram, quam proprie de Patre, totum de toto, integrum de integro, perfectum de perfecto, consummatamque virtutem; quomodo potui ipsum Patrem, ipsum sibi Filium ponere, et hoc modo unam personam duobus nominibus appellare; quippe cum et hanc sectam, id est, Sabellianam in [Col. 0033A] eodem libello damnaverim, et personarum distinctionem, secundum vocabulum scripserim? Nam et nemo pro una persona potest, unum sunt, dicere, vel unitatem generis, nisi personis assignare.

Quis autem catholicorum ignorat Patrem vere esse Patrem, Filium vere Filium, et Spiritum sanctum vere esse Spiritum sanctum? sicut ipse Dominus ad apostolos suos dicit: Euntes baptizate omnes gentes in nomine Patris, et Filii, et Spiritus sancti (Matth. XXVIII, 19). Haec est perfecta Trinitas in unitate consistens, quam scilicet unius substantiae profitemur. Non enim nos secundum corporum conditionem divisionem in Deo facimus: sed secundum divinae naturae potentiam, quae in materia non est, et nominum personas vere constare credimus, et [Col. 0033B] unitatem divinitatis esse testamur.

Nec extensionem partis alicujus ex Patre (ut quidem putaverunt) Dei Filium dicimus, nec verbum sine re, ut velut sonum vocis accipimus: sed tria nomina, et tres personas unius esse essentiae, unius majestatis atque potentiae credimus. Et ideo unum Deum confitemur, quia unitas majestatis plurium vocabulo deos prohibet appellari.

Denique Patrem et Filium catholice nominamus; duos autem deos dicere nec possumus, nec debemus; non quod Filius Dei Deus non sit, immo verus Deus de Deo vero: sed quia non aliunde, quam de ipso uno Patre Dei Filium novimus, perinde unum Deum dicimus. Hoc enim prophetae, hoc apostoli tradiderunt, hoc ipse Dominus docuit, cum dicit: [Col. 0033C] Ego et Pater unum sumus (Joan. X, 30). Unum ad unitatem divinitatis, ut dixi, refert: sumus autem personis assignat. Sed et apostolus ait: Unus est, inquit, Deus Pater, ex quo omnia; et nos in ipso: et unus Dominus Jesus Christus, per quem omnia; et nos per ipsum. Sed non in omnibus est scientia (I Cor. VIII, 6).

Qua de re explanatis his verbis quae scrupulum, non mihi qui scio quod dixerim, sed aliis inferebant, puto occasionem malae interpretationis fuisse sublatam. Nam et professio fidei manifesta est, et persona cum vocabulis constat, et una divinitas assignata est.

Vel si adhuc aliquid quod legentibus ambiguum videatur in verbis, ad sensus debent verba conferri; [Col. 0033D] quia non simplicitas verborum, sed mali intellectus obstinatio culpam olet. At cum sensus noster cum veritate concordet, et verba debent cum ratione sincerissima. Unde a simplicitate Christiana academicus disputator abscedat.



CAPUT I. Nihil periculosius iis haereticis, quibus multa nobiscum paria sunt. Hi cum integre per omnia decurrere videantur, uno tantum verbo simplicem fidem inficiunt. Sublato nomine substantiae, quod isti de evangelica et apostolica fide patrumque traditione auferre volunt, subtiliter Ariana haeresis intromittitur. Qua ratione istud nomen tollere laborarint.
[Col. 0034A]

Multas quidem et graves haereses novimus a plurimis ebullire, et veneni vice, ad intimum pectus canceris sui virus infundere: sed vinci illi vel facile possunt, vel facile vitari, quorum prima propositione omne consilium pectoris proditur. At vero iis quibus multa nobiscum paria sunt, facile possunt innoxias mentes et soli Deo deditas fraudulenta societate percutere, dum malorum suorum virus per bona nostra defendunt. Nihil enim periculosius his haereticis esse potest, qui cum integre per omnia decurrant; uno tamen verbo, ac si veneni gutta, meram illam ac simplicem fidem Dominicae, et exinde [Col. 0034B] apostolicae traditionis inficiunt.

Unde vehementer nobis cavendum est, ne se vel sensibus vel auribus nostris hujusmodi aliquid latenter insinuet; quia nihil tam cogit in mortem, quam sub obtentu fidei fidem violare. Ut enim gypsum aqua permixtum lac colore mentitur, ita hic per verisimilem confessionem traditio inimica suggeritur. Qua de re non similitudo confessionis, sed sensus mentis est ponderandus, quo confessio ipsa firmatur.

Denique si diligentius et accuratius attendatis; cur voluerint de evangelica et apostolica fide et de patrum traditione substantiae nomen auferri, procul dubio probatis haeresim Arianam subtili compendio breviatam, sublato hoc nomine intromissam. Nec hoc [Col. 0034C] quidem [a 1Kb] ego suspicione aut opinione collectum affirmo, nec uti ipsi putant, academicus disputator assisto, ut simplices sensus verborum subtilitate contorqueam: sed ut contortos et pravos tenui argumento compositos in lucem cognitionis exponam, quo facilius possit cognita et comperta iniquitas ab hominibus evitari.

Quae etenim causa [b 1Kb] quaeve ratio exstitit, ut quod docendum, et quod credendum cunctis ecclesiis fuerat traditum, quodque patres nostri apostolici viri contra universas haereses, et maxime Arianam, quasi quemdam obicem veritatis, quo omnes aditus pestiferae doctrinae obstruerent, [c 1Kb] sancto Spiritu mundati, catholica ratione posuerunt, non sine magno nisu ab his qui [d 1Kb] elogio Arianae labis addicti [Col. 0034D] sunt, laboretur auferri; nisi ut Filium Dei mutabilem et convertibilem utpote non de propria Patris substantia constitisse confingant; cui et initium ex tempore, et ortum ex nihilo, nomen ex altero, ut semper docuerunt, propter quod et saepe damnati sunt, nunc jam libere et secure, incunctanterque ecclesiis tradere et insinuare possint?



CAPUT II. De Arianorum haereseos confutatione per firmissimas rationes, et evidentia sacrae Scripturae testimonia. Ita Deum Filium de Deo ponunt, ut ex Deo factus sit, non ex Deo genitus. Vocabulum auferunt, eique substituunt. Illam sapientiam quae Dei Filius est, creaturam intelligunt.
[Col. 0035A]

Videtis ergo omnia eos in tractatu ipsorum, non evangelica fide, sed subdola malignitate ad seducendos simplices quosque posuisse. Non jam tam suspectum, quam manifestum omnibus esse debet, ita eos Deum de Deo posuisse, ut Arius tradere solebat, ut ex Deo factus sit, non ex Deo natus. Qui si natus est, unius substantiae est: si factus est, verus Filius non est: et si verus Filius non est, nec verus Deus est: aut si verus Deus est, et de Patre non est, duo sunt habentes singuli et voluntates proprias, et imperia diversa: vel si concordia tantum et societate [Col. 0035B] unum sunt, non tamen et substantia verus, ut jam dixi, Deus non est.

Sic erit Deus, ut Moyses Pharaoni (Exod. VII, 1), potestate, non genere: Filius quoque ita credendus erit, ut per Esaiam populo dictum est: Filios genui et exaltavi (Isa. I, 2); et alibi: Dii estis, et filii Altissimi omnes (Psal. LXXXI, 6). Sed et primogenitus ita habebitur, quomodo et Israel a Deo primogenitus filius appellatus est (Exod. IV, 22). Nec non et primogenitus totius creaturae, quasi in ordine factorum primogenitus habeatur; ut ex eo seriem quamdam creandis mundi rebus assignent.

Denique sublato , id est, unius substatiae [a 1Kb] vocabulo, , id est, similem factori suo posuerunt; cum aliud sit similitudo, aliud veritas. [Col. 0035C] Nam et homo ad imaginem et similitudinem Dei factus est (Gen. I, 26), nec tamen Deus est: nec quod Deus est, homo exstitisse credendus est. Ita et Filium Dei similem volunt, ut eum aliunde similem, non de ipsa una sancta et beata Patris substantia dicant. Qui si de Patris substantia non est, est, id est, ex nullis exstantibus, ut idem Arius tradidit: sublato enim eo quod Pater est, undecumque fuerit Filius, necesse est ut et initium ex nihilo, et ortum ex tempore habeat: nihil enim sine initio, nisi solus Deus.

Unde et Filius, sicut ipse Dominus ait: Ego et Pater unum sumus (Joan. X, 30). Quod ideo dixit, ut duarum personarum [b 1Kb] vocabula in unius deitatis majestate monstraret, sicut et propheta ex voce [Col. 0035D] Dei: Eructavit, inquit, cor meum Verbum bonum: dico ergo opera mea regi (Psal. XLIV, 2). Vides ergo hoc Verbum bonum Filium Dei esse, quem non aliunde quam de paterno pectore, et ut ita dixerim, de utero cordis Dei credimus natum. Et proinde eum regem appellat, quia ipse est rex regum: Deum Dominum, cui omnia divina opera succumbunt, qui dixit: Omnia quae Pater habet, mea sunt (Joan. XVI, 15).

De hoc et Evangelista: In principio, inquit, erat [Col. 0036A] Verbum, et Verbum erat apud Deum et Deus erat Verbum. Omnia per ipsum facta sunt, et sine ipso factum est nihil (Joan. I, 1-3). Igitur quod in principio erat, semper fuisse credendum est: sed nec aliunde esse, quam ex eo qui principium non habet, id est, de corde Partis; quia eructavit, inquit, cor meum Verbum bonum (Psal. XLIV, 2) Non enim dixit: In principio factum est Verbum; sed in principio, inquit, erat Verbum. Quodcumque principium Verbi assignare volueris, praejudicatum habebis quia in principio, inquit, erat.

Non quod duo principia ex rerum diversitate dicamus, sed quia Sermo Filius semper cum Patre est, et de Patre natus est. Ac proinde cujus origo principium non habet, sempiternus cum Patre credendus [Col. 0036B] est; quia nec Pater potest umquam sine Filio nominari, nec Filius sine Patre vocari: ac per hoc semper Filius, quia semper Pater.

Et Deus, inquit, erat Verbum. Quod Deus est, semper est; ne si semper non fuerit, verus Deus esse non possit, sicuti et in Sophiae nomine quia secundum Apostolum (I Cor. 1, 24) ipse est Sapientia Patris. Ego inquit, ex ore Altissimi prodivi (Eccli. XXIV, 5). Non ergo aliunde quam de Patre, quia semper cum Patre. Et ideo Sapientia Dei appellatur, ut numquam Pater sine Sapientia, hoc est, sine Filio suo fuisse credatur. Haec est illa Sapientia ineffabilis [c 1Kb] quae initium viarum Dei apud Salomonem (Prov. VIII, 22) vel condita, vel genita, vel creata describitur; quam tamen sic conditam dicit, ut semper [Col. 0036C] eam cum Deo fuisse ostendat. Quod enim initium Deo dabis, ut initium possis Sapientiae ipsius consignare? Non enim ita Deus Sapientiam suam condidit, quasi aliquando sine Sapientia fuerit: sed cum initium viarum suarum dicat, initium motus operis alicujus ostendit; ut hoc initium habeat Sapientia Dei, quod de Deo processit ad creanda omnia tam coelestia quam terrestria, non quo coeperit esse in Deo. Creata est ergo Sapientia, immo genita, non sibi quae semper erat, sed his quae ab ea fieri oportebat; ut quia quanta et qualis esset sciri non poterat, de effectu operum suorum virtus ejus et potentia nosceretur: [d 1Kb] ut quod de conditis aestimamus, tunc magis timeremus cum facta miramur.

Caeterum si tu creatam Sapientiam dicas, ut Filium [Col. 0036D] Dei creaturam intelligas; occurrit tibi Apostolus, condemnans eos qui creaturam colunt, dicens: Propter quod tradidit illos Deus in desiderium cordis eorum in immunditiam: ut contumeliis afficiant corpora sua in semetipsis, qui commutaverunt veritatem Dei in mendacium, et coluerunt et servierunt creaturae potius quam creatori, qui est benedictus Deus in saecula (Rom. I, 24, 25).

Haec est, inquam, illa Sapientia Dei, quae dicit: Ego ex ore Altissimi prodivi (Eccli, XXIV, 25), universalitatis [Col. 0037A] conditrix et effectrix, id est, Filius Dei per quem omnia, et in quo omnia; quia ut Apostolus dixit: In ipso constituta sunt universa in coelis et in terra, visibilia et invisibilia, sive Throni, sive Dominationes, sive Virtutes, sive Principatus, sive Potestates: omnia per ipsum, et in ipso condita sunt: et ipse est ante omnia, et omnia in ipso constant (Coloss. I, 26). Hinc et Salomon: Cum sit, inquit, una, omnia potest; et permanens in se, omnia innovat, et per nationes in animas sanctas se transfert (Sap. VII, 27). Quod confirmans Apostolus ait (Ephes. III, 16) in interiore homine habitare Christum; ut per quem a principio omnia facta sunt, per ipsum et in fine cuncta salventur.



CAPUT III. Solvuntur argumenta quibus Ariani haeresim suam astruunt, dicentes potissimum propterea admitti non oportere, quod in Scripturis divinis non contineatur.
[Col. 0037B]

Sed dicis mihi , id est, unius substantiae nomen ob hoc potius quam creatorem adorant, servantes eadem utique quae Apostolus dixit: Ut in nomine Jesu omnes genu flectant, coelestium, terrestrium et infernorum; et omnis lingua confiteatur (Philipp. II, 10). Et Moyses: Adorent, inquit, eum omnes angeli Dei (Deut. XXXII, 43, sec. LXX). Et David: Omnes reges adorabunt eum (Psal. LXXI, 1). Quod quidem in Scripturis non diceretur, sed quia ipse est Sermo Filius omnium opifex.

[Col. 0037C] Sed dicis , nominari non oportere, quia in Scripturis divinis non contineatur. Quaero et ego, homo, qui hoc prohibes; si ideo nominari non debet, quia scriptum non est, an quia ita credi non liceat?

Quod si ita credendum est, cur non ita profitendum? Corde enim, inquit Apostolus, creditur ad justitiam: ore autem confessio fit ad salutem (Rom. X, 10).

Aut si ideo nominandum non est, quia nec ita credendum; obtinuit Arianae labis assertio, quae ideo Patrem et Filium unius substantiae denegavit, quia Filium Dei modo ex nihilo, modo ex Patre, sed ab alia substantia, quando voluit, et quomodo voluit, et unde voluit factum inducit; dummodo aliunde [Col. 0037D] eum, et non de eo quod Pater est, exstitisse confingat. Quem etsi natum dicit, sed hoc dicto tenus; quia rursum omne quod natum est, factum intelligit; eo quod et nos a Deo geniti appellemur, quos constat esse facturam.

Vel si Arianus non es, et verum Filium de vero Patre natum, non factum agnoscis; cur non eum cum Patre unam substantiam dicis. Frustra times, homo, profiteri quod credis; et frustra credis si ita [Col. 0038A] non credis, et merito haereticus denotaris. [a 1Kb] Et quamquam immutaveris dictum, quo putatis prohibuisse Dei Filium nuncupari facturam; sed cum subjungit: Sicuti aliquid horum quod factum est; ex aperto ostendis non ob hoc [b 1Kb] facturam dici noluisse, quasi non debeat factus intelligi; sed non ita factum vis, sicut aliquid horum quod factum est, sed tamen factum. Aliter enim dicis factum, utpote perfectam creaturam, per quem facta sunt omnia; dummodo et ipsum factum intelligas, licet non ita ut caetera.

Sed ut ad id revertar, quod dicis in Scripturis divinis id est, unius substantiae vocabulum non inveniri; finge hoc interim sic sit, eo quod ubicumque substantia legitur, res Dei, non Deus accipiatur; quamquam et aliud quod scriptum non est, [Col. 0038B] pariter profitearis, id est, Deum ex Deo, lumen ex lumine: quid ad haec dicis? Aut totum mecum tene, aut totum omitte. Si enim unius substantiae vocabulum inde times dicere, quia scriptum non est; timere identidem debes Deum ex Deo, et lumen ex lumine profiteri.

Sed ego probo Deum de Deo, lumen de lumine, et unius substantiae vocabulum [c 1Kb] in divinis Scripturis contineri. Cum enim ipse Dei Filius, qui Deus est in Evangelio suo dicat: Ego de Patre exivi (Joan. XVI, 27), jure et merito Deum de Deo profitemur, quia de Deo Patre Filium Dei Deum verum de Deo vero natum esse cognoscimus. Sed non eo genere, ut nos dii sumus appellati (Ps. LXXXI, 6), vel ut Moyses Pharaonis deus est dictus (Exod. VII, 1): sed [Col. 0038C] quia verus est Filius, [d 1Kb] de vero Patre natus est; vere et confidenter Deus de Deo dicendus, et sic lumen ex lumine.

Quod scriptum non est, mecum quidem dicis, sed mecum omnino [e 1Kb] non sentis. Et quia scriptum est de Patre: Deus lux est (I Joann. I, 5); et de Filio: Erat lux vera, quae illuminat omnem hominem venientem in hunc mundum (Joan. I, 9); et: Lux lucet in tenebris (Ibid., 5); id est, Christus in saeculo; et tenebrae eam non sunt assecutae; ii scilicet homines quorum cor ignorantiae tenebris obcaecatum est, Christum verum Deum, et verum Dei Filium non agnoverunt. Sed ipse Dominus: Ego sum, inquit, lux mundi: qui me secutus fuerit, non ibit in tenebris, sed habebit lumen vitae (Joann. VIII, 12). Ergo quia lumen Pater, [Col. 0038D] et lux Filius, recte lumen de lumine.

Sed lumen ex lumine ita asseris, quasi a Patre qui verum lumen est, aliud lumen sit factum, quod de ipsa Patris substantia non sit: sed sicuti aliud quodlibet lumen, quamquam a Deo sit factum, longe tamen aliud sit ab eo qui fecerit; et ideo lumen ex lumine, non de lumine dicis. Cum ergo haec praelocutus sum, licet mecum non intelligas, tamen quomodocumque ipsa pronuntias, cum scripta non sint.

[Col. 0039A] An non et unius substantiae vocabulum, quod in Scripturis non putas contineri, mecum pariter profiteris: nisi quia illic habuisti quomodo malignos sensus tuos occulta fraude in utroque contegeres; ut mecum hoc ipsum sono vocis exprimeres, sed tamen longe dicti intelligentiam separares?

Sicuti et illi haeretici qui resurrectionem carnis negant ad decipiendas [a 1Kb] animas simplicium, vae dicunt his qui in carne non resurgunt. Sed si discutias eos cur hoc dixerint, cum scias illos carnis resurrectionem omnino negare, dicent tibi: Vae utique illi erit, qui in carne baptizatus non fuerit, ut anima ipsius dum in corpore est, de morte delictorum suorum, ut de sepulcro criminum per baptisma, in eadem resurgat. Solius enim animae per lavacri vitalis [Col. 0039B] gratiam resurrectionem in carne defendunt; nam et ipsius carnis salutem excludunt. Et hi per verisimilem confessionem innocentium mentes occulta fraude seducunt. Et ut solet lethale poculum mellis dulcedine temperatum, suavitate fallente, perimere; sic et hoc malum per blandimentum aurium, audientium sensus quadam labe contaminans, contagione vitii adhaerentis inficit.



CAPUT IV. Quo argumento Ariani Deum non esse substantium probare contendant. Ejusdem argumenti dissolutio.

Denique et nunc possent sicuti et caetera verbo tenus nominare, si haberent quomodo illud ad aliam intelligentiam scaevo sensu perverterent: sed [Col. 0039C] cum viderent se in hoc verbo concludi, nullam omnino mentionem hujus fieri voluerunt; ne aut profitendo hoc crederent, aut credentes professi viderentur: subtili ingenio excusantes, quod aut scriptum non esset, aut Deum in substantia dici non oportere, ne corporeus crederetur.

Deus etenim, inquiunt, efficit ut sit substantia, non tamen ut ipse Deus in substantia deputetur; quippe, aiunt, cum omnis substantia contraria recipiat. Deus vero qui nihil diversum admittere potest, substantia dici non debet.

Ignoscerem tibi si hoc simpliciter diceres, si rudis ad hanc quaestionem accederes, si non ipse esses, qui semper vel de alia substantia, vel de nullis exstantibus Dei Filium asserebas: at cum idem ipse [Col. 0039D] sis, qui hinc saepe convictus, saepe confessus, saepe negasti, saepius aliter immutando damnatus es: qui etiam [b 1Kb] nunc vi, ambitione et potentia exagitans, turbas omnia; quomodo putas me ignoscere tibi posse frequentius eadem retractanti? Sed ne videatur haec perversitas praejudicata magis quam examinata damnari, breviter tibi de hac oppositione respondeam.

[Col. 0040A] Prohibes itaque in Deo substantiam nominari, quasi omne quod substantia dicitur, res ipsa unius generis habeatur. An ignoras aliter coelestia, aliter terrena constare; sed et in ipsis coelestibus rebus atque mundanis magnam differentiam interesse? Aliter enim angeli, aliter singulae Virtutes constitutionum suarum substantias acceperunt, sicuti Apostolus ait: Alia claritas solis, alia claritas lunae, alia claritas stellarum (I Cor. XV, 41). Sic et in hoc mundo, ut diversa genera rerum, ita et diversa corpora animantium; et omnibus sui cujusque generis substantia, sicut Apostolus dicit: Non omnis caro eadem caro (Ibid., 39).

Si ergo ea quae a Deo facta sunt, diversas qualitates substantiarum suarum habent; tu putas in [Col. 0040B] Deo talem esse substantiam, qualem habet aliquid horum quod factum est, ut possit contraria recipere? Absit. Quae est enim substantia Dei? Ipsum quod Deus est simplex, singulare, purum, nulla concretione permixtum, limpidum, bonum, perfectum, beatum, integrum, sanctum totum. An tu putas inane aliquid esse et vacuum, quod est Deus? Hoc enim dici blasphemia est, ut inane putetur, per quem cuncta constiterunt, qui omnia Verbo edidit, ratione composuit, virtute perfecit, cujus nutu et imperio universa reguntur, cuncta deserviunt.

Et bene de Deo legis scriptum: Ego sum, qui sum (Exod. III, 14); et: Qui est, misit me (Ibid.). Et ipse Salvator Dominus: Haec est, inquit, vita aeterna, ut cognoscant te solum verum Deum, et quem misisti Jesum [Col. 0040C] Christum (Joan. XVII, 3). Est ergo [c 1Kb] in substantia essentia sua Deus, cujus cognitio vita aeterna est, qui et tantus est, quantus dici non potest. Qui tunc digne aestimatur, cum inaestimabilis dicitur, utique velis ac nolis.

Ergo ipsum quod est, hoc est substantia rei, quae esse defenditur; quod tamen jam dictum est, quantum et quale sit, nec mente concipi, nec sensu aestimari, nec animo definiri potest; dummodo constet esse quod esse creditur; ut de eo ipso quod Deus est, inde sit Filius, ut verus sit Filius, et verus sit Pater in Filio, et Filius in Patre. Hoc erit , id est, unius substantiae cum Patre, sicut ipse Dominus ait: Ego in Patre et Pater in me (Joan. XIV, 10); et: Ego et Pater unum sumus (Joan. X, 30); et: [Col. 0040D] Ego de Patre exivi (Joan. XVI, 28); et: Qui me videt, videt et Patrem meum (Joan. XIV, 9).

Non immerito, quia Filius Dei de Deo Patre natus est; et ideo de unitate substantiae, et de majestate deitatis unum sunt, sicuti et Hieremias prophetavit: Quis stabit in substantia Domini, et videbit Verbum Domini (Jerem. XXIII, 18, sec. LXX)? Et iterum: Si stetissent in substantia mea, et si audissent verba mea, [Col. 0041A] avertissem eos ab studiis eorum pessimis (Ibid., 22). Et apud Salomon: Substantia mea, dulcedo mea est (Sap. XVI, 21).



CAPUT V. Cum unitas substantiae in Patre et Filio, non solum prophetica, sed et evangelica auctoritate comprobetur, dici non potest in sacris litteris non inveniri. Quae sit ratio nominis. Praeterea, si ad aliquam similitudinem velit Arianus in Deo comparationem instituere, non potest expressius comparatum definire, nisi cum dicat, lumen ex lumine.

Cum ergo hanc unitatem substantiae in Patre et Filio non solum prophetica, sed et evangelica auctoritate cognoscas; quomodo dicis in Scripturis divinis [Col. 0041B] non inveniri, quasi aliud sit quam quod dicit: Ego de Deo Patre exivi (Joan. XVI, 28), et: Ego et Pater unum sumus (Joan. X, 30); vel quod prophetae ex aperto substantiam Dei intimabant?

Haec est autem nominis ratio, ut in Patre et Filio unitatem substantiae credas, licet rem ipsam quae est inenarrabilis, definire non possis: ut sive lumen de lumine dicas, sive verbum de verbo, sive spiritum de spiritu, sive Dominum de Domino, quodcumque de eo dixeris, unius tamen essentiae Patrem et Filium credas, et de eo ipso quod Pater est, Filium intelligas. Nam si aliquam comparationem de rebus his quae videntur, in eo facias; ipsa dissimilitudine rerum non rationem ostendes, sed altercationem disputationum induces, [a 1Kb] ut cujus voce descriptum est: [Col. 0041C] Cui me comparabitis (Isai. XLVI, 53)? Ac proinde Deus cui assimilari nihil potest, sufficiat credi, quod ipse sentitur, quem ipse credi se voluit, non indicari.

Denique si de hoc ipso quod mecum profiteris, ad aliquam similitudinem velis in Deo conferre, nescio an quod comparaveris, possis expressius definire: ut puta, cum dicis lumen ex lumine, si ad explanandum illum scrupulosa narratione cogaris, quaero quomodo lumen ex lumine credas? Utrum quasi lucernam ex lucerna, vel quasi solem ex sole; ut aut duas lucernas, aut duos soles, quasi duos deos sub hoc exemplo inducas? Aut splendorem luminis ejusdem lucernae, vel claritatem solis de eodem sole fulgentem, lumen de lumine consignes, ut in matricem luminis Patris figuram assimiles, Filium vero in splendorem claritatis ostendas; [Col. 0041D] quod de eo propheta dixerit: Apud te est fons vitae, et in lumine tuo videbimus lumen (Psal. XXXV, 10); vel Salomon, cum dicit: Candor est lucis aeternae, et speculum sine macula Dei majestatis, et imago bonitatis illius (Sap. VII, 26); vel Apostolus hic (Coloss. I, 15) praedicaverit Salvatorem nostrum imaginem esse invisibilis Dei, eo quod imago [b 1Kb] solis lux sua sit, quae de eodem sole procedit.

Sed quanta ad haec responderi possunt quae lites generant, quod Apostolus prohibet (II Tim. II, 24), longum est dicere: quippe cum constet lumen illud [Col. 0042A] quod Deus est, aestimari, comprehendi et definiri non posse: nec vere aliquid ex his quae in hoc mundo sunt, majestati divinae comparari; quia nihil de omnibus istis quae videntur aut dicuntur, secundum id quod Deus est, condigna similitudine aestimari potest, quippe cum ipsis intellectibus et sensibus major sit.

Ideo praemonuit ut divinitatem substantiae crederes, et verum Filium de vero Patre cognosceres: de qualitate autem rei requirere non deberes; quia quale aut quantum sit, scire non possis. Hoc enim prophetae, hoc apostoli praedicarunt.



CAPUT VI. Quid sit Deus. Utrum ei aliquid possit comparari. Ratio quaedam est, quae apud Graecos nominatur, quae inter Patrem et Filium personas vel vocabula distinguit. Illa Ratio multis nominibus appellatur. Qua de causa singula de Filio dicantur.
[Col. 0042B]

Denique pro captu, pro viribus, pro fide nostra intueamur Deus quid sit, et videamus an ei aliquid possit comparari. Certe hic est, de quo et cum dicitur, non potest dici: cum aestimatur, non potest aestimari: cum comparatur, non potest comparari: cum definitur, ipsa sua definitione crescit. Qui coelum manu sua aperit, pugno omnem ambitum mundi claudit. Quem totum omnia nesciunt, et metuendo sciunt. Cujus nomini et virtuti famulatur hic orbis, et ipsa elementorum sibi succedentia momentanea vicissitudo testatur. Vide ergo si potest aliquid esse, [Col. 0042C] cui possit Pater comparari et Filius; quia talis est Filius, qualis et Pater: non enim ipse se unum cum Patre diceret, nisi talem se, qualis est Pater, sciret.

Ratio quaedam est, quae apud Graecos nuncupatur, quae inter Patrem et Filium personas vel vocabula distinguit; quia et ipse Filius Ratio dicitur. Quae tamen Ratio multis nominibus appellatur: modo Verbum, modo Virtus, modo Sapientia, modo dextera, modo brachium, modo margarita, modo thesaurus, modo retia, modo aratrum, modo fons, modo petra, modo lapis angularis, modo agnus, modo homo, modo vitulus, modo aquila, modo leo, modo via. Et ita cum sit Deus omnia in omnibus, ut per haec vocabula divinarum dispositionum mysteria cognoscantur, non ut ipsa majestas Filii Dei proprie definita [Col. 0042D] monstretur.

Quid est enim Filius de eo quod Pater est? Alius idem. Nam [c 1Kb] et ob hoc Verbum nuncupatur, quia ex proprio divino ore processit, et nihil Pater sine eo aut jussit aut fecit. Virtus dicitur, quia vere de Deo et semper cum Deo est, et omnis potestas Patris in ipso consistit. Sapientia appellatur, quia de corde Patris adveniens, arcana coelestia credentibus reseravit. Dextera nuncupatur, quia per eum omnia opera divina perfecta sunt. Brachium dicitur, quia ab ipso omnia continentur. Margarita appellatur, ut nihil illa [Col. 0043A] pretiosius habeatur. Thesaurus dicitur, ut in ipso omnes opes et divitiae regnorum coelestium conditae agnoscantur. Retia dicitur, quia per ipsum, et in ipso de mari saeculi diversa gentium multitudo sicut piscium per aquam baptismatis in ecclesia congregatur, ubi bonorum malorumque discrimen agnoscitur. Aratrum nuncupatur, quia signo crucis suae dura pectora subjiciuntur, [a 1Kb] ut necessario semini ipsa praeparentur. Fons aquae vivae appellatur, quia ex eo sitientia corda coelestis aquae gratia irrigantur. Petra dicitur, quia credentibus fortitudinem, incredulis duritiam praestat. Lapis angularis dicitur, quia utrosque parietes novi et veteris Testamenti unus et mediator in semetipso continens copulavit. Agnus dicitur, ut innocentia Christi et passio demonstretur. Homo dicitur, [Col. 0043B] quia secundum carnem propter nos homines nasci dignatus est. Vitulus dicitur, quia propter nostram salutem pati sustinuit. Aquila dicitur, quia post venerabilem resurrectionem, [b 1Kb] ut rex alitum ad Patris pervolat sedem. Leo dictus est, quia ipse est rex regum, qui mortem ac zabulum virtutis suae potestate comminuit. Via est, quia per ipsum ascensus est. Veritas, quia mendacium nescit. Vita est, quia ipse universa vivificat.

Vides ergo per haec vocabula significationes et dispositionum et operum divinorum praeostensas; non tamen ipsum Deum proprie definitum? Est ergo Pater Deus immensus, aeternus, incomprehensibilis, inaestimabilis. Est et Filius ejus Deus et Dominus noster, tantus, quantus est et Pater: sed non aliunde [Col. 0043C] quam de Patre: quia Ego, inquit, de Patre exivi, hoc est, lumen de lumine.



CAPUT VII. De remotione occasionis erroris quam haereticus homo ex hoc capere posset, quod duo nomina vel duae personae, id est, Patris et Filii, statuantur, quasi duo dii dicantur.

Sed ne ex eo occasionem aliquam haereticus capiat, cum duo nomina, vel duas personas, id est, Patris et Filii statuo, quasi duos deos dicam, ut illi duos ex diversitate confingunt: nos autem Patrem et Filium ita nominamus, ut unum Deum in his personis et nominibus consignemus. Viderint philosophi, viderint haeretici discipuli eorum, qui potestatum diversitate variantur: Nobis tamen unus Deus est Pater, ut Apostolus dixit (I Cor. VIII, 6), ex quo omnia; et nos ex ipso: et unus Dominus Jesus Christus, Deus Dei Filius, per quem omnia; et nos per ipsum.

Nam per duo quid aliud intelligitur, quam duorum per partes divisa substantia, [c 1Kb] et cum nominibus ipsis dissociata natura agendi ac jubendi tam voluntas, [Col. 0044A] quam imperia divisa? Porro Pater ac Filius etsi duae personae creduntur, ratione tamen et substantia unus sunt. Nam inaequalium societas melioris offensa est; et in injuriam ejus qui verus Deus est, non verus alius comparatur. Cum autem ego Patrem et Filium statuo, unitatem generis assigno: et si illam in personis divido; discretiones tamen personarum rursus eadem nomina in unitatem sui naturali legis foedere consignant.

Unde et tantus est Filius, quantus videbitur Pater, totus de toto, integer de integro, perfectus de perfecta consummataque virtute, sicut Apostolus dicit: In quo omnis plenitudo divinitatis corporaliter habitat (Coloss. II, 9). Nam [d 1Kb] et Hieremias receptissimus prophetarum, hanc unitatem divinitatis in Patre [Col. 0044B] et Filio sciens ait: Hic est Deus noster, et non deputabitur alius absque illo: qui invenit omnem viam prudentiae, et dedit eam Jacob puero suo, et Israel dilecto suo. Post haec in terris visus est, et cum hominibus conversatus est (Baruch. III, 36-38). Et Esaias hoc ipsum praedicat dicens: Haec dicit Dominus Deus: Fatigata est Aegyptus, et negotiatio Aethiopum; et Sabaim viri excelsi ad te transient: tui erunt servi, et post te ambulabunt vincti compedibus, et te deprecabuntur; quoniam in te Deus est, et non est alius Deus praeter te: tu es enim Deus (Isa. XIV, 14).

Quod ne putes me eo supercilio dixisse quo Sabellius fertur, qui ipsum Patrem, ipsum Filium profitetur; non ita nos totum in unam sententiam cogimus, ut aliorum haereticorum fraude capiamur. [Col. 0044C] Sed quia in ipso nomine personarum auctoritas indiscreta cognoscitur, et Filius non genere, sed personaliter a Patre nominatur; proinde totum Patri ascribimus, quod est Filius; et totum Filio, quod Pater est. Nihil non videbitur Patris, quod judicabitur Filii: nec Filii, quod defenditur Patris; quia unitas majestatis non sinit deos plurali vocabulo appellari: quippe cum constet Patrem et Filium unius esse substantiae, unde uterque unus Deus est dictus.

Illud ante cuncta metuentes, [e 1Kb] quia nisi Pater et Filius unum non sint, in invidiam recurrat auctoris interpolata nativitas; hoc enim placuit haereticis, ut Deus ille omnipotens, invisibilis, immensus degeneraret in Filio, [f 1Kb] non modo potestate, sed conditione [Col. 0044D] mutata, quasi non potuerit Pater de semetipso talem habere, qualis et ipse est. Proinde nos verum Filium de vero Patre, qui semper fuit, et est unius substantiae cum Patre, defendimus. Et hoc est, quod Graeci appellant, id est, cum uno aliud ipsum; [g 9Kb] ut personae audientia nominatim fierent, et non ut substantiam vocabula separarent.



CAPUT VIII. Haereseos Arianae mysterium detegitur. Cur Filium de substantia Patris credi nolint. Arianis argumentis respondetur. Multum interest inter ea quae facta sunt, et eum qui omnia fecit. Quemadmodum in multis ac variis figuris Deus se patribus ostenderit, qui tamen secundum deitatem videri non potuit. Disputationis conclusio.
[Col. 0045A]

Sed ut omne mysterium haeresis Arianae traducam; cur nolint Filium de Patris substantia credi, breviter intimabo. Aiunt enim: Cum sit Deus Pater omnipotens, invisibilis, inconvertibilis, immutabilis, perfectus, semper idem, aeternus: Filius vero visibilis, quia saepe patribus visus est; et convertibilis [Col. 0045B] atque mutabilis, quia in variis figuris quibusque sese monstravit: qui si de Patris, inquiunt, esset substantia, numquam fieri posset, ut ante carnis assumptionem aut visibilis aut mutabilis cerneretur; quin potius in aequalitate qua Pater est, permansisset, ex cujus substantia erat; quia quod de Patre est, nec videri, nec mutari, nec converti posse credendum est.

Accedit ad causam, quia cum illapsus est in Mariam, cum Virginis uterum opplevit; aliud utique ex illa, quam quod venerat, natum est. Unde jam, inquiunt, corrupta substantia [a 1Kb] statum vertit, ordinem perdit, continuo immutatione ipsa formandus de Deo in hominem, de spiritu in carnem. Et utique translatio omnis interemptio est pristini. Ac per hoc [Col. 0045C] aiunt: Si Filius de Patris substantia esset, jam et Patrem minorem videri substantiae suae vel traditione, vel fine: et proinde Filium ex alia substantia credere maluerunt, quod converti, et mutari, et videri possit; quia hoc de Patris substantia credi non liceat.

Haec est causa erroris, haec origo haeresis Arianae: dum non intelligunt virtutem Dei, neque tanti sacramenti dispositionem agnoscunt, ut Deum humanis conditionibus comparent. [b 1Kb] Quibus primo respondendum in loco Filium Dei non ita visum, ut Deus erat, sed ut homo capere poterat de Deo; deinde variis figuris non mutabilem et convertibilem ipsum esse, sed hoc esse potentiae Dei, ut cum se singulis, prout vult, revelare dignatur, habitum mutet, non [Col. 0045D] substantiam vertat: nec proprietatem qualitatis amittat, sed juxta meritum videntis temperamentum majestatis adhibeat: ipse tamen idem, ut semper est, in substantiae suae proprietate permaneat, sicut scriptum est: Mutabis eos et mutabuntur: tu autem idem ipse es, et anni tui non deficient (Psal. CI, 28).

Nam etsi multa sunt ex his quae in hoc mundo videntur, quae ex alio convertantur in aliud, ut desinant esse quod erant, et hoc sint quod retro non [Col. 0046A] fuerant; ut limus cum in hominem figuratur, limus esse jam desinit: aut pisces, aut aves cum de aqua procedunt, ex eo jam non aqua, quia aliud: ut lutum figuli, cum solidatur in testam: ut lapis, cum dissolvitur decoctus in calcem: ut arena, cum mutatur in vitrum, et caetera quae longum est recensere. Sed multum interest, stulte haeretice, inter ea quae facta sunt, et eum qui omnia, quemadmodum voluit, fecit. Quae facta sunt, ascriptae conditioni deserviunt: qui vero fecit, suae voluntatis et proprii juris est. Neque potest in aliud, quam quod est, aliquo cogente, mutari: sed prout vult, et cui vult, se demonstrat. Nam si angeli in figura hominum saepe sunt visi, et tamen aliud non sunt, quam quod se esse norunt, neque substantiam mutant, cum formam humani [Col. 0046B] corporis sumunt; quanto magis ipse Dominus noster, qui omnia fecit, qui ipsis angelis, ut hoc possent, sua institutione concessit?

Huc accedit quod sic Filium Dei, ut jam dictum est, visum a patribus approbamus, ut non totum in illo, quod Deus est, videretur: sed dispositiones rerum futurarum, quae suis quibusque temporibus complendae erant, in illo per imaginem cernerentur. Nam quis Filium Dei videre potuit, antequam conspicabilem materiam, sicut ei placuit, assumpsit, vel ipsum hominem induere dignatus est?

Qui etsi Abrahae visus est (Gen. XVIII, 1), sed in forma humani corporis visus est, quo scilicet postremis temporibus in homine venturus esse ostenderetur.

[Col. 0046C] Jacob etiam alibi in angelo, alibi aeque videtur in homine (Gen. XXVIII, 13). Qui ideo se in angelo demonstravit, at nuntium se magni consilii indicaret: in homine vero, cum quo et colluctatus fuisse describitur; ut imaginem futurae colluctationis quam cum Israel habiturus erat, cum secundum hominem advenisset, praecipue indicaret. Sed ut Dominum crederet, cum quo tanto certamine sub figura hominis luctabatur, Israel (Gen. XXXII, 24), id est, homo videns Deum, nomen accepit. Vidi, inquit, Deum facie ad faciem, et salva facta est anima mea (Ibid., 30). Et utique figuram hominis viderat, quam Deus Dei Filius induerat.

Moysi in rubo in flamma ignis apparuit (Exod. III, 2), ut lumen credentibus, incredulis judicium [Col. 0046D] demonstraret; quia Christus credentibus salus est, non credentibus poena, ut Apostolus ait: Aliis odor vitae in vitam, aliis odor mortis in mortem (II Cor. II, 16).

Populum Israel in columna nubis per diem, et per noctem in columna ignis quasi dux itineris praecedebat (Exod. XIII, 21); ut baptismi gratiam per nubem, et donum sancti Spiritus per ignem ostenderet; quia apostolus Paulus in nube patres baptizatos [Col. 0047A] scribit (I Cor. X, 2), et Spiritum sicut ignem esse Apostolorum Acta declarant (Act. I, 3).

Vides ergo per omnia, haeretice, characteres divinarum Scripturarum in honorem Dei patribus praeostensos; non tamen ipsum Deum, ut est proprie revelatum. Denique cum Moyses oraret ut faciem Dei pure videret, quid ad illum continuo Deus? Non poteris, inquit, videre faciem meam; non enim videbit homo faciem meam, et vivet (Exod. XXXIII, 20). Hoc ipso quod negatur aspectus, claritas assignatur, quae scilicet tanta est, quanta credenda est, quae invisibilis indicatur. Cum ergo Moyses qui et situm coeli, et ordines mundi, et elementorum vices, totius denique orbis ornamenta digesserit, indicarit, expresserit; cui ipse Dominus testimonium perhibuit dicens: [Col. 0047B] Nemo erit ex prophetis ut servus meus Moyses, cui facie ad faciem, ore ad os locutus sum (Num. XII, 7, 8); Deum tamen pure videre non potuit. Merito quidem prophetia omni dignus, sed non usque adeo ut intueri Deum valeret, qua homo tantummodo esset.

Et utique haec omnia Filii verba defendimus, quem in monte Sina cum Moyse locutum esse scimus (Exod. XXXI, 18), qui agendis explicandisque rebus a Patre advenerat; quia omnia a principio per ipsum et ordinari, et explicari, et manere convenerat, ut habendi Filii haec praecipua ratio constaret. Et tamen sic visus accipitur, ut alicujus conspicabilis, ut dixi, materiae dispositione assumpta videretur, salva scilicet invisibilitate ejus, quam a conspectu omnium majestas interfusa seposuit. Non [Col. 0047C] enim sic humanis aspectibus revelatus est, ut tota in illo deitas appareret: sed ad vicem speculi cum conceptos intra lucem suam vultus quasi ad plenam effigiem hominis includit; [a 1Kb] ita majestatis ejus praeeunte fulgore, intra id visum est, quod imaginem veritatis, non ipsum Deum proprie demonstraret.

Sic et cum hominem induere dignatus est, non labem aeternitati intulit; ut spiritum in carnem mutaret, sed ut suscepto homine immortalitatem atque aeternitatem coelestis vitae praestaret. Nam etsi Apostolus semet ipsum exinanisse dicit (Philipp. II, 7), formam servi suscipiendo; non utique sic exinanitum accipimus, ut aliud, quam quod fuerat, [b 1Kb] idem Spiritus fieret: sed ut seposito interim majestatis suae honore, humanum corpus indueret, quo suscepto, [Col. 0047D] salus gentium fieret. Ut enim sol cum nube tegitur, claritas ejus comprimitur, non caecatur; et lumen illud quod toto orbe diffusum claro splendore cuncta perfundit, parvo admodum obstaculo nubis includitur, non aufertur: sic et homo ille quem Dominus Jesus Salvatorque noster, id est, Deus Deique Filius induit; [c 1Kb] Deum tamen in illo non intercepit, sed abscondit.

[Col. 0048A] Denique cum in monte se paululum extra ipsum hominem extulisset (Matth. XVII, 6), fulgore luminis ejus pene obcaecati apostoli in terram quippe homines ceciderunt, periclitati vitam, nisi eis Dominus compresso rursum majestatis suae honore ut misericors subvenisset, secundum illam sententiam: Nemo vidit Deum, et vixit (Exod. XXXIII, 20). Ut ergo claritas solis, [d 1Kb] cum non usque ad nostros emicat visus, sibi salva est; quia quod non videtur, infirmitatis est nostrae quorum oculos nubium texit obscuritas: [e 1Kb] ita probat se non suo detrimento proprii latuisse fulgoris; sed carnis, ut dixi, beneficio, cujus causa Filius Dei filius hominis esse sustinuit.

Nempe enim de Spiritu Dei Virgo concepit, et quod concepit, hoc peperit, id est, Deum homini [Col. 0048B] suo, ut jam dixi, sociatum, sicut ipse dixit: Quod nascitur de carne, caro est; et quod nascitur de spiritu, spiritus est (Joan. III, 6): quia Deus spiritus est, et de Deo natus est. Sicut et Angelus ad Mariam Virginem dixit: Spiritus Dei veniet in te, et virtus Altissimi obumbrabit te: propterea quod nascetur ex te sanctum, vocabitur Filius Dei (Luc. I, 35).

Vides ergo ipsum spiritum, id est Filium Dei venisse ad virginem; et inde Dei et hominis Filium processisse: nec tamen ipso indumento carnis Dei Filium esse mutatum; sed eumdem ipsum esse in homine, qui fuerat ante mundum cum Patre; per quem facta sunt omnia, et sine quo factum est nihil, sicut Evangelista ait: Mundus per ipsum factus est, et mundus eum non cognovit (Joan. I, 10).

[Col. 0048C] Caeterum amentis est credere ab eo posse liberari, qui ut liberaret, amissus est; ut nasceretur, oppressus est: ut immortalitatem reciperet, transivit ad mortem. Sed absit, haeretice, ut sensus tuae iniquitatis a catholicis admittatur: nos enim credimus immutabilem et inconvertibilem, Verbum et Spiritum, id est, Filium Dei; qui cum hominem induit, non statum vertit, non ordinem perdidit, non substantiam immutavit: sed illuvias ejusdem corporis aeterno claritatis suae lumine illustravit; ut ad nos per tramitem corporis ejus lux sancti Spiritus, et aeternae vitae gratia redundaret.

Quem etsi passum credimus et sepultum; sed homo ille passus est, quem Filius Dei suscepit, quem induit, quem portavit. Sed quia totum ad auctorem referebatur, [Col. 0048D] quidquid homo ille patiebatur: ideo mors et passio Domini indicatur; nam constat immortale esse, quod Dei est: hominis, quod caducum.

Tertia quoque die resurrexit, non Deus in hominem, sed homo potius in Deum.

Ascendit in coelos, obtulit Patri suo hominem illum gratissimum munus, consedit ad dexteram Patris, secundum quod scriptum est: Dixit Dominus [Col. 0049A] Domino meo: Sede ad dexteram meam (Psal. CIX, 1).

Misit nobis Spiritum sanctum de propria sua, et ipsa una substantia sua, protectorem, sanctificatorem et deductorem in vitam aeternam, sicut scriptum est ex voce Dei: Effundam de Spiritu meo super servos meos, et ancillas meas (Joel. II, 29). Et iterum: Spiritus ex me prodibit (Isai. LVII, 6). Et ipse Dominus Salvatorque noster: De meo, inquit, accipiet (Joan. XVI, 15); ex eo utique quod est Filius, quia et Filius de eo quod Pater est.

Exinde praefinito tempore venturus, vivos mortuosque judicaturus; ut reddat credentibus praemia, non credentibus vero supplicia.

Cujus regnum aeternum, immortale; nec initium [Col. 0050A] habet, nec terminum: cui est honor et gloria in saecula saeculorum.

Haec qui legis, per Deum obsecro, ne simplicitatem sensus in ambiguum torqueas, aut alias quam dicta sunt, trabas; quia nos Patrem verum Patrem confitemur, et Filium Dei verum Filium Dei, et Spiritum sanctum vere Spiritum sanctum credimus: tres personas unius substantiae, et unius divinitatis confitentes. Sabellii autem et Photini, nec non Arii sectam, et si qua alia sunt quae contra regulam veritatis veniunt, condemnamus. Nicaenae autem synodi tractatum omni animi nisu ex tota fide servantes, amplectimur: hunc enim tractatum scimus contra omnes haereses invicta veritate oppositum.




[Col. 0049A]
III. LIBELLUS FIDEI. (C,S)*

[Col. 0049B] Credimus [a 1Kb] unum Deum, Patrem omnipotentem, et unum unigenitum Filium ejus Deum et Dominum Salvatorem nostrum, et Spiritum sanctum Deum: non tres Deos Patrem et Filium et Spiritum sanctum, sed unum Deum esse confitemur. Non sic unum Deum, quasi solitarium, nec eumdem, qui [b 1Kb] ipse sibi Pater sit, ipse et Filius; sed Patrem verum, qui genuit Filium verum, [c 1Kb] ut est Deus de Deo, lumen de lumine, vita ex vita, perfectum de perfecto, totum a toto, plenum a pleno; non creatum, sed genitum; non ex nihilo, sed ex Patre, [d 1Kb] unius substantiae cum Patre: [e 1Kb] Spiritum vero sanctum Deum, non ingenitum, neque genitum; non creatum, nec factum; sed Patris et Filii, semper in Patre, et Filio [f 1Kb] coaeternum. Veneramur tamen unum Deum: [g 1Kb] quia [Col. 0049C] ex uno Patre totum quod Patris est, natus est Filius Deus; et in Patre totum quod inest, [h 1Kb] totum genuit Filium. Pater Filium generans non minuit, nec amisit plenitudinis suae deitatem: totum autem [i 1Kb] quod Deus Pater est, id esse et Filium ab eo natum, certissime tenentes. Cum Spiritu sancto unum Deum piissime confitemur JESUM CHRISTUM Dominum nostrum, Dei Filium, per quem omnia facta sunt, quae in coelis et quae in terra, visibilia et invisibilia: propter nostram salutem descendit de coelo; qui [Col. 0050B] numquam desierit esse in coelo: natus de Spiritu sancto ex virgine Maria. Verbum caro factum non amisit quod fuerat, sed coepit esse quod non erat. [j 1Kb] Non demutatum sed permanentem etiam hominem natum, non putative, sed vere; non aerium, sed corporeum; non phantasticum, sed carneum; ossa, sanguinem, sensum et animam habentem; [k 1Kb] ita verum Deum et verum hominem intelligimus: ita verum hominem verum Deum fuisse nullo modo ambigimus. Confitendum est hunc eumdem Dominum nostrum JESUM CHRISTUM adimplesse legem et prophetas, passum sub Pontio Pilato, [l 1Kb] crucifixum secundum Scripturas, mortuum et sepultum secundum Scripturas, tertia die a mortuis surrexisse, assumptum in coelos, sedere ad dexteram Patris; inde venturum [Col. 0050C] judicare vivos et mortuos exspectamus. In hujus morte et sanguine mundatos [m 1Kb] remissionem peccatorum consecutos; resuscitandos nos ab eo in his corporibus et in eadem carne qua nunc sumus; sicut et ipse in eadem carne qua natus est et passus et mortuus, resurrexit: et animas cum hac carne [n 1Kb] vel corpora nostra ab eo, aut vitam aeternam, praemium boni meriti, aut sententiam pro peccatis aeterni supplicii recepturos.




ANNO DOMINI CCCCI.
S. ANASTASIUS I PAPA.




[Col. 0051]
PROLEGOMENA.



VITA S. ANASTASII I PAPAE.
[Col. 0051A]


I.
(Ex libro pontificali.)

ANASTASIUS, natione Romanus, ex patre Maximo, sedit annos tres, dies decem. Hic constituit ut quotiescumque sancta Evangelia recitarentur, sacerdotes non sederent, sed curvi starent. Hic fecit constitutum de Ecclesia. Hic fecit basilicam, quae dicitur Crescentiana, in regione secunda, in via Mamertina in urbe Roma. Et hoc constituit, nulla ratione transmarinum hominem in clericatus honorem suscipi, nisi quinque episcoporum designaret chirographos, [Col. 0052A] quia et eodem tempore Manichaei inventi sunt in urbe Roma. Hic fecit ordinationes duas in urbe Roma per mensem Decembrem, presbyteros octo, diacones quinque, episcopos per diversa loca decem. Qui etiam sepultus est in coemeterio suo ad ursum pileatum, quinto kalendas Maii. Et cessavit episcopatus dies viginti unum.





II.
(Ex Coust. Epist. Rom. Pontif.)

Hieronymus epist. 16, ad Principiam, ubi litteras ecclesiasticas Origenis fautoribus a Siricio datas memoravit, [Col. 0053A] adjungit: Non multum tempus in medio. succedit in pontificatum vir insignis Anastasius. Quibus verbis litteras illas iis quibus datae fuerant haud multum profuisse innuit, quia brevi postea succedens Siricio Anastasius, malum quod Romae intulerat Origenis liber recens Latine conversus, compescere curavit. Insignem illum virum anno 398 Decembris 5 die, quae in dominicam cadebat, Anton. Pagius ordinatum putat. Ipsius autem obitum Baronius et eruditi alii, fulti tum Prosperi et Marcelli comitis Chronicis, in quibus Innocentius anno 402 ei successisse ponitur, tum pluribus veteribus Martyrologiis, in quibus Anastasii dies festus Aprilis 27 die consignatur, ad 27 diem mensis Aprilis anni 402 differunt. Verum his refragantur non modo Socrates, [Col. 0053B] qui lib. VII, c. 9, eum triennio sedem Romanam obtinuisse scribit, sed etiam veteres Romanorum pontificum catalogi, in quorum nullo pontificatus illius ultra tres annos ac dies 21 aut 22 prorogatur, in plurimis autem tantum annis tribus ac diebus decem continetur. Ubi obiter moneo accuratam non esse viri eruditi annotationem, qua Corbeiensem codicem medio saeculo VI exaratum, prae se ferre observat. Anastasius annis II . . . . . d. XXV.; atque ibi quidquam deletum opinatur. In eo quippe legitur, Anastasius sed. ans III. d. XXI.; nec quidquam prorsus oblitteratum est. Porro in illa catalogorum istorum varietate Pagius, iis haerens in quibus Anastasius annis tribus ac diebus decem sedisse annotatur, eum anno 401 Decembris 4 die, quo festum illius in Hieronymiano [Col. 0053C] Martyrologio recolitur, ad coelum migrasse censet. Hunc, inquit Hieronymus (Epist. 16, ad Princip.), diu Roma habere non meruit, ne orbis caput sub tali episcopo truncaretur. Immo idcirco raptus atque translatus est, ne semel latam sententiam precibus suis flectere conaretur.





III.
(Ex Galland. Bibl. Vet. Patr. tom. VIII.)

1. Sancto Siricio Romano pontifice anno CCCXCVIII desinente ad superos evocato, paucos post dies, id est ineunte mense Decembris, pontificatum iniit sanctus Anastasius. De brevi interpontificio testis est locuples sanctus Hieronymus [(a) 1Kb] : Non multum temporis [Col. 0054A] in medio, inquit, succedit in pontificatum vir insignis Anastasius: quem alibi vocat idem Doctor maximus [(b) 1Kb] virum ditissimae paupertatis et apostolicae sollicitudinis. Enimvero, ut ex illius successore Innocentio erudimur [(c) 1Kb] , ejus merita tanta fuere ac talia, ut jam excederent humanae conversationis consortium . . . . prae vitae puritate et abundantia doctrinae, qua populum Dei toto ecclesiasticae auctoritatis rigore (forte vigore) regebat. In id nimirum potissimum omni studio incubuit vigilantissimus pastor [(d) 1Kb] , ne quid Christi Dei Ecclesiam macularet, neve gregis suae curae commissi fidem integram profanae novitatis ausus inficeret. Praeclara ejus gesta ex Ecclesiae fastis repetenda. Verum beatum hunc pontificem diu Roma habere non meruit, inquit Hieronymus [(e) 1Kb] , [Col. 0054B] ne orbis caput sub tali episcopo truncaretur. Immo idcirco raptus atque translatus est, ne semel latam sententiam precibus suis flectere conaretur. Exactis itaque in pontificatu tribus annis et quinque circiter mensibus supremum diem obiit summus antistes V kal. Maias anno CCCCII. Quae est Baronii sententia [(f) 1Kb] , contra Papebrochium, Pagium, Coustantium aliosque, ab eruditis viris Tillemontio [(g) 1Kb] , Fontanino [(h) 1Kb] , Bern. de Rubeis [(i) 1Kb] , Balleriniis [(j) 1Kb] et Vallarsio [(k) 1Kb] propugnata.

2. Porro tanti pontificis duae dumtaxat supersunt epistolae; quarum altera jam dudum, altera nuper in vulgus prodiere. Et prior quidem Joanni Hierosolymitano episcopo inscribitur super nomine Rufini. Hac vero epistola Origenes damnatus fuisse perhibetur: [Col. 0054C] an vero cum Origene fuerit quoque damnatus Rufinus, disputant viri doctrinae laude clarissimi. Affirmant Baronius [(l) 1Kb] , Norisius [(m) 1Kb] , Pagius [(n) 1Kb] ac Tillemontius [(o) 1Kb] : quod item antea censuisse videtur Huetius [(p) 1Kb] . Verum alii potiori jure partis adversae patroni esse noscuntur: quos inter Coustantius [(q) 1Kb] , Ballerinii [(r) 1Kb] , Bern. de Rubeis [(s) 1Kb] , sed prae reliquis Fontaninus [(t) 1Kb] . Quam sane posteriorem sententiam vel ipso textu epistolae Anastasianae probe accepto comprobari exploratum habemus. In ea enim epistola Rufini causam a causa Origenis manifeste distinguit sanctus pontifex. Et de Origene quidem [(u) 1Kb] : »Hoc igitur, inquit, mente concepi, fidem apostolorum et majorum traditione firmatam . . . illum voluisse dissolvere.« De Rufino autem [(v) 1Kb] : »Approbo, [Col. 0055A] ait, si accusat, auctorem, et exsecrandum factum populis prodit, ut justis tandem odiis teneatur, quem jam dudum fama constrinxerat: si vero interpres tantorum malorum consensum praestat . . . . nihil aliud sui opera laboris exstruxit, nisi ut propriae veluti mentis arbitrio, haec quae sola, quae prima, quae apud catholicos Christianos vera fide . . . . tenentur, inopinatae titulo assertionis everteret.« Paulo ante praeterea [(a) 1Kb] . »Rufinum conscientiae suae divinam habere arbitram majestatem« declarat. Haec aliaque in eamdem sententiam, quae apud laudatos scriptores latius pertractata videas, apertissime arguunt haud fuisse ab Anastasio damnatum Rufinum. Caeterum quae ad hujus epistolae § 5 illustrandum ex Vallarsio annotavimus, antea perviderat [Col. 0055B] noster Hieronymus de Prato, quem proinde consulere juverit [(b) 1Kb] .

3. Alteram Anastasii ad Simplicianum antistitem Mediolanensem epistolam, haud ita pridem inter Hieronymiana scripta evulgavit cum aliis luculentis vetustis litterarum monumentis ex antiquissimo Ambrosianae bibliothecae codice ms. eruditus Vallarsius [(c) 1Kb] . In ea vero sanctus pontifex, Theophili episcopi Alexandrini studium ac vigilantiam laudans, Origenis errores cum suo auctore ab se proscriptos declarat. Hujusmodi autem epistola sub initium anni CCCC scripta fuisse videtur; quo currente Simplicianum e vivis excessisse, eique successisse Venerium, compertum habemus. Qua de re post cl. editorem [(d) 1Kb] complura probe observata legas apud [Col. 0055C] Ballerin. [(e) 1Kb] , atque imprimis apud laudatum Hieron. de Prato [(f) 1Kb] : qui et ipsam Anastasianam epistolam lectorum oculis sistens, aliquot in locis ex conjectura emendatiorem exhibere studuit. Quapropter prout eam vir doctus emaculatam profert, operae pretium fuerit hic in medium afferre. Sic autem se habet:

4. Domino fratri Simpliciano Anastasius. »Grandem sollicitudinem atque excubias super gregem suum pastor habere approbatur: similiter et ex alta turre causa civitatis diu noctuque cautus speculator observat: magister [a 1Kb] providus [b 1Kb] navis hora tempestatis et periculi magnam patitur animi jactationem, ne procellis atque asperrimis fluctibus navis elidatur in saxa. Pari animo vir sanctus et honorabilis Theophilus, frater et coepiscopus noster, circa [Col. 0055D] salutis commoda non desinit vigilare, ne Dei populus per diversas ecclesias Origenem legendo in magnas incurrat blasphemias. Conventus litteris memorati, convenio sanctitatem tuam, ut [c 1Kb] sicuti nos [Col. 0056A] in urbe Roma positi, quam princeps apostolorum statuit et fide sua confirmavit gloriosus Petrus, ne quis contra praeceptum legat quae diximus, damnavimus, et cum magnis precibus postulavimus, ut Evangeliorum instituta quae ex ore suo Dei et Christi docuit censura [d 1Kb] , ab hac recedi omnino non debere, sed illud in memoriam deduci, quod Paulus venerabilis apostolus praedixit atque commonuit: Si quis vobis evangelizaverit praeter quod evangelizatum est vobis, anathema sit.« Reliqua porro, prout in vulgato exemplari.

5. His duabus Anastasii epistolis Apologiam subdidimus, quam ad eumdem pontificem pro se misit Rufinus Aquileiensis; Coustantium assectati, cujus proinde exemplar pro more hic expressimus: illud tamen contulimus cum Rufini operum editione a [Col. 0056B] Vallarsio solerter adornata, qui ad ms. codicem Guarnerianum eamdem Apologiam exegit, et aliquot in locis feliciter restituit [(g) 1Kb] , ut ex notulis subjectis constat. Hanc vero Apologiam pro fide sua ad sanctum pontificem direxit Rufinus, quo suae prospiceret existimationi, simulque invidiam apud sedem apostolicam ob librorum Origenis versionem sibi conflatam propulsaret. Quo autem tempore scripta illa fuerit, cum ex ipso Rufino, tum ex Hieronymo edocemur. Rufinus enim Romam accitus, ut suspiciones de fide sua ibi coram dilueret, hanc excusationem praetendit [(h) 1Kb] : Quoniam, inquit, ipse POST TRIGINTA FERE ANNOS parentibus redditus sum, et durum satis atque inhumanum erat, si tam cito desererem eos quos tam tarde reviseram, simul et [Col. 0056C] quia tam longi itineris labor fragiliorem me reddit ad iterandos labores. Hujusmodi autem excusationis causas carpens Hieronymus, haec ait [(i) 1Kb] : Praetendit longi itineris lassitudinem, quasi TRIGINTA ANNIS semper cucurrerit, aut BIENNIO Aquileiae sedens, praeteriti itineris labore confectus sit. Quibus ex locis arguit vir eruditus [(j) 1Kb] , anno CCCC hanc a Rufino missam fuisse Apologiam. Nimirum, inquit, Aquileia in Orientem discesserat Rufinus anno CCCLXXII illuc reversus anno CCCXCIII. Cum autem rotundum triginta annorum numerum particula fere diminuat ipse: anno igitur CCCC jam incepto currebat biennium Hieronymianum, quo Aquileiae morabatur Rufinus. In eamdem ferme sententiam cl. Coustantius [(k) 1Kb] . Haec porro presbyteri Aquileiensis Apologia septem quodammodo [Col. 0056D] dammodo capita complecti videtur, quorum priora quinque dogmata respiciunt: videlicet primum de Trinitate, secundum de Verbi incarnatione, tertium de resurrectione, quartum de judicio extremo et [Col. 0057A] diaboli aeterna damnatione, quintum de animarum origine. In duobus reliquis capitibus Origenis se interpretem, non defensorem profitetur Rufinus. Quae quidem omnia singillatim enucleat Fontaninus [(a) 1Kb] ; neque ipsum de his edisserentem lector adiens, operam oleumque perdet.





IV.
(Ex Schoenem. Biblioth. tom. I.)

1. Scripta.---Duae dumtaxat supersunt epistolae, quarum altera ad Joannem Hierosolymitanum jam dudum; altera ad Simplicianum episcopum Mediolanensem nuper demum lucem vidit. Prior a. 401, haec a. 400, scripta esse videtur, quo currente Simplicianus e vivis excessit, et in locum ejus Venerius creatus [Col. 0057B] est. Perierunt epistolae duae ad Paulinum, una ad Anysium, qua omnia, quae in Illyrici partibus gererentur, recens ipsi commisisse ferunt; una ad Venerium, ad quam in epistola ad Joannem Hierosol. respicit, una ad Afros, alia denique super Rufino in Orientem missa, Rufino assertore. Tria fragmenta Epistolarum ad Ursinum, ad Anastasium II pertinere, Baluzius ostendit [(b) 1Kb] . De aliis supposititiis et falso ejus decreto ex Blondello Coustantius disserit.

2. Edita.---Epistola ad Joannem Hieros. quoniam ad eam saepius respicit Hieronymus, inter ipsas Hieronymi epistolas a veteribus collectionibus est reposita, in Benedictina locum in tomo V, qui aliena complectitur, p. 260 occupavit. E vulgatis Hieronymi editionibus haec epistola primum in Romanam [Col. 0057C] editionem Epistolarum Pontif., dein a Baronio ad a. 402, § 26, recepta est, deinde in conciliorum Collectiones migravit. Postea ex codicibus mss. Vaticano et Bellovacensi a Joanne Garnerio inter opera Marii Mercatoris ed. Paris. 1673, parte I App. 1, edita est, addita ex ejusdem codicibus personati Rufini professione fidei, quae XII anathematismis constat. Cum in superioribus autem editionibus, sicuti etiam in sequentibus factum est, in sectiones seu paragraphos sex divisa esset, a Garnerio in XII particulas distincta est, quarum octavam laceram et corruptam suspicatus, plane ad arbitrium interpolavit damnationis Origenis et Rufini formula; tametsi id non eo animo fecit, ut lectores falleret, sed quo citius in oculos incurreret, verba insiticia diverso charactere [Col. 0057D] exscribenda curavit [(c) 1Kb] et in notis p. 112, pro suis agnovit, et fidem eis facere triplici ratione conatus est, quarum nulla, ut Coustantius censet, id quod vult, necessario conficit, ac praesertim duae postremae verbis Anastasii vel depravatis vel perperam intellectis nituntur. Rejecta itaque hac interpolatione, integram ad Garnerii et veterum editionum varietatem denuo exactam et notis suis et praemonitione illustratam exhibuit a. 1721 Petr. [Col. 0058A] Coustantius in Epist. Pontif. Rom. t. I, p. 719 usque ad 730, addiditque p. 729-738 notitiam de deperditis et falso ascriptis [(d) 1Kb] . Novis curis perpolitam dedit Vallarsius in edit. opp. Rufini t. I, p. 411.

Epistolam ad Simplicianum Hieronymo ignoratam et nemini antea cognitam, Vallarsius demum ex Ambrosianae Bibliothecae codice ms. cum aliis quibusdam aliorum inter Epistolas Hieronymianas tomo I opp. ep. 95 evulgavit. Omnino sincera esse videtur. Hinc deprompsit et conciliorum Collectioni tomo I inseruit Jo. Domin. Mansius. Eamdem pluribus locis ex conjectura emendatam proposuit Hieronymus de Prato in ed. opp. Sulpicii Severi. t.] (Veronae 1741), dissert. 6, num. 36, pag. 311. Utramque tandem Garnerii, Coustantii et Vallarsii studiis illustratam [Col. 0058B] additaque Apologia Rufini ad Anastasium Andreas Gallandius in Bibl. PP. et vet. Eccl. Script. t. VIII, p. 246-251, intulit, simulque dissertationem super Anastasio c. 9 Prolegg. p. XXI seq. praemisit.



NOTITIA EPIST. NON EXSTANTIUM, QUAE AD ANASTASIUM PAPAM ATTINENT.





I.
(Ex Coustant. Epist. Rom. Pont.)

1. Anastasii ad Paulinum et Paulini ad Anastasium litterae.---Paulinus adhuc presbyter, postea Nolanus episcopus, epist. 20, ad Delphinum, n. 2, plures epistolas, quae ad Anastasium nostrum attinent, simul indicat in hunc modum: »Sciat veneratio tua sanctum fratrem tuum papam Urbis Anastasium amantissimum esse humilitatis nostrae. Nam ubi primum [Col. 0058C] potestatem charitatis suae nobis offerendae habere coepit, non solum suscipere eam a nobis, sed ingerere nobis piissima affectione properavit. Nam brevi post ordinationem suam epistolas de nomine nostro plenas pietatis et pacis ad episcopos Campaniae misit, quibus et suum declararet affectum, et aliis benignitatis suae praeberet exemplum. Postea quoque interposito tempore etiam ad Natalem suum, quod consacerdotibus suis tantum deferre solet, invitare dignatus est. Nec offensus est excusatione nostra: sed officium sermonis nostri, quod in vicem praesentiae reddideramus, acceptans, animo nos paterno et absentes recepit.« His quippe verbis quatuor vel quinque notantur epistolae: prima Paulini ad Anastasium recens ordinatum, quam ille benigne [Col. 0058D] suscepit; altera Anastasii, qua Paulino benevolentiam suam ingerere ac vicissim significare properavit; tertia ejusdem papae ad episcopos Campaniae in gratiam Paulini missa; quarta, qua Anastasius Paulinum ad Natalem suum, seu ad anniversarium ordinationis suae diem invitabat, et id quidem praeter morem, quo soli consacerdotes, quod notandum, hoc est episcopi, non simplices presbyteri invitari solebant; postrema Paulini ad Anastasium, qua [Col. 0059A] quod vocatus, ad Natalis ipsius celebritatem non convenisset, excusabat. Ex omnibus illis epistolis, tres primae brevi post Anastasii ordinationem scriptae memorantur, adeoque ad annum 399 pertinent. Ad ejusdem quoque anni exitum referendae videntur duae aliae, utpote quae scriptae sint occasione solemnitatis anniversariae, qua redeuntem ordinationis suae diem Anastasius celebravit.



II.

2. Anysio vices suas in Illyrico committit.---Scripsit et Anastasius ad Anysium Thessalonicensem episcopum, quo omnia, quae in Illyrici partibus gererentur, ei cognoscenda committeret. Cujus rei testis Innocentius epist. 1 idem eidem Anysio munus delegans, hoc ei deferre se ait »quod tanti ac tales [Col. 0059B] praedecessores mei episcopi, id est sanctae memoriae Damasus, Siricius atque supra memoratus vir (Anastasius) detulerunt.« Et haec quidem notatu digna sunt Innocentii verba. Inde enim conficitur, vicarii apostolicae sedis in Illyrico munus alicui episcopo Thessalonicensi semel collatum, toties innovari debuisse, quoties novus Romanae sedis praesul crearetur. Hae Anastasii litterae non longe post initia pontificatus ejus videntur differendae.



III.

3. Joannis Jerosol. ad Anastasium epistola de Rufini nomine.---Anastasio pontifice contigit, ut Rufinus libros Origenis latinitate donaret. Unde plures adversus interpretem commoti, eum Anastasii auctoritate reprimendum censuerunt. Tunc Joannes [Col. 0059C] Jerosolymitanus antistes, seu variis rumoribus de Rufino dissipatis, seu ipsius Rufini precibus compulsus, beatum papam de hoc presbytero quid censeret, consuluit. In his litteris Joannes summis laudibus Anastasium extollebat, uti ex superiori epistola 2, eidem antistiti ab Anastasio rescripta colligere est.



IV.

4. Anastasii ad Venerium Mediol. epistola.--- Joanni Jerosolymitano rescribens Anastasius, simul ipsi mittere se notat epistolam a se ad Venerium Mediolanensem episcopum scriptam, in qua Origenis libros recensa Rufino Latine conversos quam exitiosos censeret, diligentiori cura explicabat (Epist. 2, n. 5). Unde suspicari est, etiam a Venerio Anastasium [Col. 0059D] de iisdem libris fuisse consultum. Forte circa idem tempus Anastasius a Joanne atque Venerio eadem de causa consultus simul etiam ad utrumque responsa dedit, et quod uni respondebat, epistolae alteri rescriptae subnectendum curavit.



V.

5. Theophili Alexandrini ad Anastasium litterae.--- Hieronymus epist. 71, ad Theophilum, ex Dei dispensatione putare se ait factum, ut eo tempore, quo ipse Hieronymus epistolas adversus Origenem in Occidentem miserat, contra eumdem quoque Theophilus ad Anastasium papam scriberet, ac suam ipsius sententiam nesciens confirmaret. Quid vero haec Theophili epistola apud Anastasium effecisset, cum [Col. 0060A] nondum exploratum haberet idem Doctor, ad eam respiciens epist. 78, ad Pammachium et Marcellam, scripsit: »Orate igitur Dominum, ut . . . . praedicationem quoque cathedrae Marci Evangelistae cathedra Petri apostoli sua praedicatione confirmet,« hoc est, ut in Origene condemnando Anastasius cum Theophilo consentiat. His tamen subjicit: »Quamquam celebri sermone vulgatum sit, beatum quoque papam Anastasium eodem fervore, quia eodem spiritu est, latitantes in foveis haereticos persecutum, ejusque litterae doceant damnatum in Occidente, quod in Oriente damnatum est.« Quibus verbis non obscure indicat Hieronymus, Anastasii sive ad Venerium Mediolanensem, sive ad Joannem Jerosolymitanum adversus Origenem litteras jam tum quidem fuisse [Col. 0060B] scriptas, sed earum notitiam necdum ad se nisi ex rumore pervenisse. Unde liquet hanc Theophili epistolam praedictis ad Venerium aut Joannem litteris recentiorem non esse.



VI.

6. Afrorum ad Anastasium litterae ac legatio.--- Anno 401, Junii 18 die, Afri Carthagine congregati, unum ex episcoporum numero eligendum decreverunt, »qui tam venerabili sancto fratri Anastasio sedis apostolicae episcopo, quam etiam sancto fratri Venerio sacerdoti Mediolanensis ecclesiae« necessitatem et inopiam clericorum, qua ecclesiae Africanae laborabant, intimaret, peteretque ut parvulos, qui apud haereticos fuerant baptizati, promovere in clerum sibi liceret. Quod ideo sibi ab illis petendum [Col. 0060C] duxere »quia, inquiunt, ex his sedibus,« a Siricio nimirum et Ambrosio, »hoc fuerat prohibilum.«



VII.

7. Anastasii litterae ad Afros.---Aliquanto post Afri ab Anastasio litteras acceperunt, quibus suam erga eos benevolentiam et paternam pro eorum ecclesia sollicitudinem ostendebat. Quapropter eodem anno 401, Septembris 13 die, rursum Carthaginem convenientes, litteras illas sibi recitari, et quo pacto illas receperint, synodalibus gestis in hunc modum mandari curarunt: »Recitatis epistolis beatissimi fratris et consacerdotis nostri Anastasii Ecclesiae Romanae episcopi, quibus nos paternae et fraternae charitatis sollicitudine ac sinceritate adhortatus est, ut de haereticorum et schismaticorum Donatistarum [Col. 0060D] insidiis et improbitatibus, quibus Africanam Ecclesiam catholicam graviter vexant, nullo modo dissimulemus: gratias agimus Domino, quod illi optimo ac sancto antistiti suo tam piam curam pro membris Christi quamvis in diversitate terrarum, sed in una compage corporis constitutis, inspirare dignatus est.« Istud vero cum grati animi significatione recolentes, an concesserit Anastasius, quod ab ipso de pueris in Donati parte baptizatis quaerendum decreverant, silent. At quod petebant, ipsis a pio papa permissum esse, colligere est ex epistola de qua nunc nobis est agendum.



VIII.

8. Aliae Afrorum ad Anastasium litterae.---Nisi obtinuissent [Col. 0061A] Afri quod in puerorum praedictorum gratiam petierant, nullus videbatur locus novis eorum ad eumdem papam litteris, atque huic alteri constitutioni, qua eodem in concilio sanxerunt: »Placuit ut litterae mittantur ad fratres et coepiscopos nostros, et maxime ad sedem apostolicam, in qua praesidet memoratus venerabilis frater et collega noster ANASTASIUS, quo noverit habere Africam magnam necessitatem, propter Ecclesiae pacem et utilitatem, ut et ipsis Donatistis, quicumque clerici correcto consilio ad catholicam unitatem transire voluerint, secundum uniuscujusque episcopi catholici voluntatem atque consilium, qui in eodem loco gubernat Ecclesiam, si hoc paci Christianae prodesse visum fuerit, in suis honoribus suscipiantur (sicut prioribus ejusdem divisionis [Col. 0061B] factum esse manifestum est; quod multarum et pene omnium Africanarum Ecclesiarum, in quibus talis error exortus est, exempla testantur): non ut concilium, quod in transmarinis partibus de hac re factum est, dissolvatur; sed ut illud maneat circa eos, qui sic transire ad Catholicam volunt, ut nulla per eos unitatis compensatio procuretur. Per quos autem vel omni modo perfici, vel adjuvari manifestis fraternarum animarum lucris catholica unitas in locis, in quibus degunt, visa fuerit, non eis obsit quod contra honores eorum, quamvis salus nulli interclusa sit, in transmarino concilio statutum est: id est ut ordinati in parte Donati, si ad Catholicam correcti transire voluerint, non suscipiantur in honoribus suis secundum transmarinum concilium, [Col. 0061C] sed exceptis iis, per quos catholicae unitati consulitur (Cod. can. Eccles. Afric., c. 6).« Si enim de legis severitate nihil remittere voluisset Anastasius circa pueros, quanto minus id ab eo sperandum erat circa clericorum honores servandos?

9. Hunc autem canonem totum exscribendum duximus: quia in eo, utpote in quo aperte quid Anastasio scribendum erat praescribitur, ipsius epistolae ad hunc papam scriptae, quae interiit, summam ac supplementum nos habere gaudemus. Istud porro concilium cujus de Donatistarum clericis decretum ita venerantur Afri, ut sibi tamen illud unitatis Ecclesiae gratia temperandum existiment, non aliud videtur nisi Capuanum, cujus item aliud (Ibid., c. 48) circa »reordinationes, rebaptizationes, vel translationes [Col. 0061D] episcoporum« statutum laudant. His autem Afrorum litteris num rescripserit Anastasius, latet. Verum quod illi sine apostolicae sedis consensu sumere sibi non ausi sunt, paulo post in Africa usu receptum esse constat. Anno quippe 417, Augustinus (Epist. 185, ad Bonifac., n. 44) Donatistis ut rem usitatam objicientibus: »Quomodo post istam poenitentiam apud vos clerici vel etiam episcopi permanemus?« respondet, »Hoc non fieret, quoniam revera, quod fatendum est, fieri non deberet, nisi pacis ipsius compensatione sanaretur.« Neque mirum est id ab apostolica sede tunc fuisse concessum, quod ab initio schismatis in Africa, etiam ex Melchiadis sententia, observatum fuerat. Nempe iste prudentissimus [Col. 0062A] papa, ut supra pag. 328, n. 5, vidimus, schismatis radicitus exstirpandi gratia constituerat, ut in locis, in quibus duo erant episcopi, unus schismaticus, alter catholicus, ille confirmaretur qui fuisset ordinatus prior, et alteri plebs alia regenda provideretur. Sed ubi aberat unitatis compensatio, lex pristina de non servandis honoribus, ut in Innocentio aliisque pontificibus visuri sumus, integra illibataque permansit.



IX.

10. Anastasii epistolae contra Rufinum in Orientem missae.---Hieronymus eo ipso anno, quo Apologiae suae librum III adornabat, novas ab Anastasio adversus Rufinum epistolas in Orientem missas esse non semel memorat. Nunc enim adversus Rufinum, qui [Col. 0062B] epistolae anno praeterito ad Joannem Jeros. scriptae suppositionem suspicari affectabat, ait: Illius veritatem »hujus quoque anni contra te epistolae probant.« Et aliquanto ante: »Esto, praeteriti anni ego epistolam finxerim. Recentia ad Orientem scripta quis misit? in quibus papa ANASTASIUS tantis te ornat floribus, ut cum ea legeris, magis te velle defendere incipias, quam me accusare.« Modo e floribus illis quosdam decerpens et ob oculos ponens, ita Rufinum alloquitur: »Praesens apud eum (Anastasium) expostula, cur tibi et absenti et innocenti fecerit contumeliam, ut epistolas contra te ad Orientem mitteret, et cauterium tibi haereseos, dum nescis, inureret, diceretque libros Origenis a te translatos, ut fidei veritatem, quam ab Apostolo didicerant, per te [Col. 0062C] perderent; et, quod tibi majorem faceret invidiam, ausus sit criminari, hos ipsos praefationis tuae testimonio fuisse roboratos. Non est leve quod tibi impingit tantae urbis pontifex, vel ab alio objectum temere suscepit.« Si tamen expendamus qua ratione in eodem opere Hieronymus ea quae Anastasius ad Joannem de Rufino scripserat referens, non tam quod ille papa dicit, quam quod ex dictis illius consequi arbitratur, proferat; etiam nunc eodem modo se gerere non immerito existimetur. Quocirca valde verisimile est, haec ipsa, quae Hieronymus notat, minus dure ab Anastasio fuisse enuntiata. Forte autem haec Anastasii scripta tunc in Orientem missa sunt, postquam is pontifex, et cum eo universa Occidentalium synodus (Labb. tom. V Concil. c. 658) »accepit [Col. 0062D] ac probavit Alexandrinorum Ecclesiae sententiam in impium (Origenem) latam,« ut loquitur Theophilus in Sermone quem Justinianus imperator laudat.



X.

11. Judicium apostolicae sedi subreptum.---Ab aliquo Innocentii decessore adversus Photinum Illyrici episcopum prolata est sententia, qua, Innocentio teste (Epist. 15, c. 14), »gravius aliquid constitutum« fuit. Subinde Macedones episcopi, collegae sui causam suscipientes, judicium illud »per falsum rumorem apostolicae sedi subreptum et elicitum per insidias« demonstrarunt. Quod cum audiisset Innocentius, primum quidem sibi anxium ac difficillimum esse fassus, »majorum revolvere« atque retractare [Col. 0063A] »sententias,« simul tamen durius aliquid esse existimavit tot tamque bonis praesulibus negare consensum. Quamobrem, priore sententia, qua Photinus damnatus fuerat, in melius commutata, eumdem episcopum constituere ipsis permittit. Prius vero judicium nequaquam in alium pontificem convenire videtur, nisi in Anastasium, et quidem sub pontificatus illius exitum; ita ut mors interveniens Macedonibus locum ac tempus negaverit, quo ipsi subreptum esse demonstrarent. Quod cum Innocentius correxit, plane sentire se docuit, neminem esse tam sanctum, etiamsi prima in sede constitutus sit, cui in judiciis non possit imponi.



XI.

12. Fragmenta tria Anastasio II restituenda.--- [Col. 0063B] Praeterea Baronius ad ann. 402 tria fragmenta laudat velut epistolae Anastasii nostri ad Ursinum: sed haec Steph. Baluzius, to. I Coll. nov. concil. pag. 1457, Anastasio II restituit, ad quem ea pertinere suo loco demonstraturi sumus.



XII.

13. Epistolae duae Anastasio I a Mercatore suppositae. ---Neque papae hujus nomini pepercit Isidorus Mercator, sed duas ei epistolas supposuit, unam omnibus Germaniae et Burgundiae episcopis, alteram Neriano inscriptam. Utriusque falsitas a Baronio detecta certisque argumentis comprobata est. Istud suo loco sumus confirmaturi, ubi epistolas illas cum reliqua impostoris hujus collectione edemus.



XIII.
[Col. 0063C]

14. In vulgato libro pontificali de Anastasio I legitur: »Hic constituit, ut quotiescumque sancta Evangelia recitarentur, sacerdotes non sederent, sed curvi starent. Et hoc constituit, nulla ratione transmarinum hominem in clericatus honorem suscipi, nisi quinque episcoporum designaret chirographos; quia et eodem tempore Manichaei inventi sunt in urbe Roma.« Ad cujus libri normam Isidorus Mercator Anastasium epist. I, c. 1, 2 et 3, istud praecipientem inducit: »Dum sancta Evangelia in ecclesia recitantur, sacerdotes et caeteri omnes praesentes, non sedentes, sed venerabiliter curvi in conspectu sancti Evangelii stantes, dominica verba intente audiant et fideliter adorent. Similiter et [Col. 0063D] transmarinos homines, de quibus nos consuluistis, in clericatus honore nolite suscipere, nisi quinque aut eo amplius episcoporum chirographis sint designati . . . . Manichaeos vero, quos in urbe Roma invenimus, etc.«

15. In eo tamen libri pontificalis codice olim Reginae Suecorum, quem Bollandi continuatores Justiniani imperatoris temporibus exaratum censent, quemque to. I. Aprilis Propil. pag. 40, in lucem emiserunt, necnon in exemplari S. Petri Fossatensis, nunc bibliothecae Colbertinae 1868, quod in Pelagio II desinit, hoc tantum Anastasius decrevisse legitur: »Hic constituit, quotiescumque Evangelia recitantur, sacerdotes non sederent,« nec de clericis [Col. 0064A] transmarinis aut Manichaeis Romae inventis quidquam habetur. Quocirca suspicio non deest, Isidorum Mercatorem, qui librum pontificalem cum praedictis additamentis seu interpolationibus collectioni suae praemisit, horum additamentorum esse auctorem. Sed his expunctis, minus jam repugnat Anastasium constituisse, ne sacerdotes, dum Evangelia recitantur, sederent. Eum enim praecepisse, ut sacerdotes, quorum plurimi senio erant confecti, toto illo tempore, quo Evangelia legerentur, non solum starent, sed etiam curvi starent, a prudentia pontificis nostri abhorrere jure videatur. An vero ei reipsa congruat, expendendum.

16. Baronio decreti hujus occasio fluxisse videtur ex contentione, quae Romae circa illa tempora presbyteros [Col. 0064B] inter et diacones oborta est, cum nonnulli diaconos presbyteris coaequare vel etiam anteferre niterentur. Contentionis hujus testes profert auctorem quaestionum apud Augustinum, qui et Augustino antiquior existimatur, in appendice to. III editarum, necnon Hieronymum epist. olim 85, ad Evagrium, seu potius Evangelum. Tunc, inquit doctus Cardinalis, »presbyteri in eosdem (diaconos) insurrexere atque ex consuetudinis Romanae Ecclesiae praescripto ipsis sedentibus, eos stare debere contendebant. Sed eo usque contentio pertinax progressa est, ut etiam cum stantes diaconi coram populo legerent Evangelium, presbyteri tamen minime e sessione consurgerent. Quod, ut enorme factum, Anastasius papa emendandum sancito ejusmodi decreto [Col. 0064C] putavit.« Ubi controversiam illam in eo maxime ponere videtur, quod presbyteris in ecclesia sedentibus, diaconi pariter sedere vellent. At Ecclesiae Romanae diaconos hoc sibi numquam arrogasse, ipse auctor apud Augustinum editus, quem profert, diserte testatur his verbis (Quaest. 101, pag. 92 f): »Quamquam Romanae Ecclesiae diaconi modico inverecundiores videantur, sedendi tamen dignitatem in ecclesia non praesumunt.« Multorum etiam presbyterorum, qui Romanas regebant ecclesias, gloriae detrahit Baronius in eo quod illos tunc commisisse ponit. Constans enim, ubique obtinebat lex, ut propter Evangelii reverentiam lectio ejus non nisi astantibus audiretur. Constitutionum apostolis tributarum libro II, c. 57, sancitur: »Cum legetur [Col. 0064D] Evangelium, presbyteri et diaconi universusque populus cum omni silentio stent.« Et Nicephorus quidem Callisti hoc olim in Alexandrina ecclesia obtinuisse memorans (Lib. II, c. 34), »ut episcopus cum sacra Evangelia legerentur, non consurgeret,« id »in omnibus aliis locis novum et insolens esse« simul observat. Philostorgius quoque, antiquus scriptor, dum Theophilum Indum laudat, quod peragrans in die regiones, »multa quae ibi non rite fiebant emendavit,« statimque addit, »nam et lectiones Evangelii audiebant sedentes, et alia quaedam peragebant, quibus divina lex repugnabat,« satis indicat ubique receptum esse, ut Evangelium ostantibus audiretur. Jam vero quis credat, in Ecclesia [Col. 0065A] florentissima, et ecclesiasticarum consuetudinum retinentissima, apud primum cleri ordinem antum potuisse contentionis studium, ut observantiam [Col. 0066A] sacris Evangeliis debitam non unus aut alter, sed vulgo presbyteri praeter morem receptum negarent?




[Col. 0065A]
S. ANASTASII I PAPAE EPISTOLAE ET DECRETA. (C,S)




[Col. 0065A]
MONITUM IN EPISTOLAM SEQUENTEM.

I. Epistola haec ab Hieronymo memorata, et libro II [Col. 0065B] adv. Rufin. inserta.---Frequens epistolae hujus in Hieronymi scriptis fit mentio. Ad illam respicit in epistola 8, ad Demetriadem, ubi scribit: »Dum esses parvula, et sanctae ac beatae memoriae Anastasius episcopus Romanam regeret Ecclesiam, de Orientis partibus haereticorum saeva tempestas simplicitatem fidei, quae Apostoli voce laudata est, polluere et labefactare conata est. Sed vir ditissimae paupertatis et apostolicae sollicitudinis statim noxium percussit caput, et sibilantia hydrae ora compescuit.« In epistola 78, ad Pammachium et Marcellam, Theophilo Alexandrino, quod Origenem haereticum declarasset, laudato, de hac epistola ita loquitur: »Quamquam celebri sermone vulgatum sit, beatum quoque papam Anastasium eodem fervore, quia eodem spiritu est, latitantes in suis foveis haereticos persecutum; ejusque litterae doceant damnatum in Occidente, quod in Oriente damnatum est. Cui multos impresamur annos, ut haereseos rediviva plantaria per [Col. 0065C] illius studium longo tempore arefacta moriantur.« In libro III Apologiae de eadem pluries sermonem habet, neque de ea tacet in secundo. Immo huic libro ejus exemplum a se subjectum esse testatur, et cur subjectum sit, Rufinum alloquens exponit his verbis: »Si ideo interpretaris (Origenis libros) ut eum haereticum arguas, nihil de Graeco mutes, et hoc ipsum praefatione testare, quod prudentissime papa Anastasius in epistola, quam contra te scribit ad episcopum Joannem, suo sermone complexus est; me liberans qui id feci, et te arguens qui facere noluisti. Ac ne forsitan hoc quoque neges, subjeci exemplum ejus: ut si non vis audire fratrem monentem, audias episcopum condemnantem.«

II. Epistolarum Hieronymi collectioni unde inserta sit.---Inde quoque conjectare licet, qua occasione evenerit, ut inter Hieronymi epistolas, etiam in veteribus earum collectionibus, haec Anastasii collocata sit. Nimirum qui has concinnarunt collectiones, quidquid inter Hieronymi opera sunt nacti, quod [Col. 0065D] epistolae formam haberet, illud a caeteris ejusdem scriptis distraxerunt, ut in unum epistolarum corpus referrent. Cum igitur hanc Anastasii epistolam, sicut et superiorem Rufini, libro II Apologiae Hieronymi subnexas invenissent, utramque ad epistolarum classem sibi transferendam duxerunt. Nunc vero ambae in tomum, qui aliena Hieronymi opera continet, rejectae sunt. An satius foret hujusmodi scripta eo loco exhibere, quem Hieronymus eis dederat, meum non est definire.

III. Marii Mercatoris scriptis exemplaribus reperitur praefixa.---E vulgatis Hieronymi operibus haec Anastasii epistola primum in editione Romana pontificiarum epistolarum, tum apud Baronium, ac postmodum in editionibus conciliorum descripta est. In vaticano ac Bellovacensi scriptis exemplaribus Marii Mercatoris operibus una cum altero libello, cui titulus est Fides ejusdem Rufini, praefigitur. Ac licet neutrum opus ad Marium Mercatorem ullo modo [Col. 0066A] pertinere Joannes Garnerius agnoscat, utrumque tamen cum hujus scriptoris operibus, non quidem in eorum fronte, sed ad calcem edendum, ac notis [Col. 0066B] illustrandum putavit. Unum pag. 109, alterum pag. 114, ejus editio repraesentat. Eam autem fidei expositionem, quam Rufini nomine donatam invenit, Aquileiensis presbyteri non esse recte observavit.

IV. Hanc Rufinus ab Hieronymo confictam suspicatur. ---Istam Anastasii epistolam ab Hieronymo confictam suspicari se Rufinus non sine animi ancipitis atque incerti nota significavit. Quocirca eum Hieronymus sic alloquitur: »In epistola sancti papae Anastasii lubricus exstitisti; et turbatus in quo figas gradum non reperis. Modo enim dicis a me esse compositam; nunc ab eo (scil. Joanne) ad te debuisse transmitti cui missa est. Rursum injustitiam scribentis arguis.« Et post pauca ipse de epistolae veritate certus Rufinum, quod ex Oriente ejus exemplum exspectare se diceret, ridet in hunc modum: »Vade potius Romam, et praesens apud eum (Anastasium) expostula, cur tibi absenti et innocenti fecerit contumeliam: primum, ut non reciperet [Col. 0066C] expositionem fidei tuae (in superiore epistola contentam) . . deinde ut epistolas contra te ad Orientem mitteret.« Etiamnum tamen Petrus Halloix de Vita Origenis pag. 333, eamdem suppositionis suspectam habet. At veritatem ejus Hieronymus litteris aliis ab eodem papa sequenti anno rursus in Orientem missis confirmat, de quibus paulo post ista subjicit: »Esto praeteriti anni ego epistolam finxerim: recentia ad Orientem scripta quis misit, in quibus papa Anastasius tantis te ornat floribus, ut cum ea legeris, magis te velle defendere incipias, quam nos accusare?« Et circa apologiae suae finem: »Sin autem ejus est (scil. Anastasii), ut hujus quoque anni contra te epistolae probant, frustra et falso falsam arguere niteris.«

V. Quo anno scripta sit.---Cum his duobus locis stare nequit opinio eorum, qui epistolam, de qua agimus, anno 402 scriptam putant. Nemo enim est, qui Anastasii ultra 27 diem mensis Aprilis anni 402 protrahat vitam. Atqui non eo anno, quo defunctus [Col. 0066D] est hic papa, sed eo qui illum praecessit, Hieronymus epistolam istam scriptam esse testatur. Ex quo sequitur, ut vel ad annum 401 referenda sit, si reipsa Anastasius anno 402 mense Aprili obiit; vel si non male obitus ejus 4 die Decembris anni 401 consignatur, ad annum 400 pertineat, atque Hieronymus postremam apologiae suae partem adversus Rufinum non anno 402, sed 401 composuerit.

VI. Origenes ab Anastasio damnatus.---Hac epistola Origenem damnatum esse cum ex pluribus Hieronymi locis, tum ex ipsius epistolae verbis liquet. Eam, uti jam observavi, Hieronymus epist. 16, Marcellae laudem tribuit, quod hujus damnationis principium fuerit. Hanc ipse tum expetebat Hieronymus, eique postulanti Theophilus Alexandrinus antistes etiam nesciens non mediocri subsidio fuit. Cum enim sanctus ille Doctor in Occidentem litteras adversus Origenem misisset, atque Anastasius nihil praecipitatum volens, necdum Hieronymi aliorumve [Col. 0067A] sollicitationibus cederet; »ex dispensatione Dei,« inquit ipse Hieronymus epist. 71, ad Theophilum scribens, »factum puto, ut eo in tempore tu quoque ad Anastasium papam scriberes, et nostram dum ignorares sententiam roborares.« Idem Theophilus in Sermone ad quosdam monachos Origenem, ut a se, ita et ab Anastasio damnatum testatur his verbis: »Anathematizantes Origenem caeterosque haereticos, exemplo nostro et Anastasii sanctae Romanae Ecclesiae episcopi, qui ex veteribus certaminibus clarus, nobilissimi populi dux creatus est, quem et universa Occidentis episcoporum sequitur synodus; quae accepit ac probavit Alexandrinorum Ecclesiae sententiam in impium latam.« Haec autem Theophili verba Justinianus imperator in epistola, quam ad Menam adversus Origenis errores scripsit, laudat (Concil. Lab. tom. V, pag. 658).

VII. Anastasius Rufinum lata sententia non condemnavit. ---An vero pariter cum Origene Rufinus ab Anastasio lata sententia condemnatus sit, expendisse [Col. 0067B] juverit. Id quidem pro certo ponunt plerique: iisque favere videtur Hieronymus, dum Rufinum non modo accusatum, ac Romam citatum, sed etiam damnatum nonnumquam praedicat. In eum quippe maxime convenit illud (Epist. 16) hujus Doctoris: »Acciti frequentibus litteris haeretici, ut se defenderent, venire non sunt ausi: tantaque vis conscientiae fuit, ut magis absentes damnari, quam praesentes coargui maluerint.« At Theophilus loco allato unam memorat sententiam in impium (hoc est in unum Origenem) latam. Et commode intelligitur Hieronymus haereticos eatenus dixisse damnatos, quatenus damnato Origene, condemnati censentur et ii, qui erroribus iisdem implicantur. Neque vero Rufinum ab Anastasio damnatum sonant haec Hieronymi lib. II apol. Rufinum ipsum sic alloquentis: »Cur translaturus haeretica, in defensionem eorum praemittis quasi Martyris librum, et id Romanis auribus ingeris, quod translatum totus orbis expavit? [Col. 0067C] aut certe si ideo interpretaris ut eum haereticum arguas, nihil de Graeco mutes, et hoc ipsum quod prudentissime papa Anastasius in epistola, quam contra te scribit ad episcopum Joannem, suo sermone complexus est; me liberans qui id feci, te arguens qui facere noluisti.« Ubi notandum quod ait te arguens, non te condemnans; atque ita arguens, ut adhuc in potestate ipsius esset praestandi quod facere hactenus omisisset, eoque pacto condemnationem evaderet. Nondum igitur ulla adversus illum dicta erat sententia: sed res etiamnum in suspenso erat. Quocirca ubi verbis allatis proxime subdit Hieronymus. »Ac ne forsitan hoc quoque neges, subjeci exemplum ejus« (scil. epistolae Anastasii), »ut si non vis audire fratrem monentem, audias episcopum condemnantem,« non absolutam condemnationem seu haereseos convicto jam dictam sententiam notat, sed hypotheticam, quam nondum quidem subierit, sed haud dubie subiturus sit, si quod illum monet facere spernat. Immo et de posterioribus scriptis, anno [Col. 0067D] sequente in Orientem missis sermonem habens, »in quibus,« inquit ad Rufinum, »papa Anastasius tantis te ornat floribus, ut cum ea legeris, magis te [Col. 0068A] velle defendere incipias quam accusare,« presbyterum illum necdum lata sententia damnatum significat. Ubi enim a supremo judice lata sententia est, nullus jam superest defensioni locus: sed unum reo restat, ut aut judicii sustineat poenam, aut id emendet propter quod judicatus est. Sed quid alienis immorer argumentis, cum Anastasius in subjecta epistola a judicio de Rufino ferendo sese sustinere constanter affectet? quippe cui nondum satis compertum erat, qua ille mente libros Origenis Latine transtulisset. Sane si sententiam adversus eum dixisset, haec aut ipsi, aut praesuli Ecclesiae, in cujus territorio degebat, aut publice denuntianda fuerat. Id porro unum aperte significat Anastasius, suo ipsius judicio Rufinum damnatione dignum censeri, si librorum Origenis, quos latinitate donavit, doctrinam approbarit. De eadem re in notis nonnulla erunt necessario disserenda.



EPISTOLA I. ANASTASII I ROMANAE URBIS EPISCOPI AD JOANNEM EPISCOPUM JEROSOLYMORUM, [a 1Kb] SUPER NOMINE RUFINI.[Col. 0068B] A Joanne consultus Anastasius, utrum Rufinus ob versos e Graeco in Latinum Origenis libros damnandus esset, respondet, seposita omni suspicione perpendendum esse quo id animo aggressus esset, et eum quidem damnandum, si propria mente et laudans ac probans transtulerit, secus si ipsum accusans auctorem: se vero non vano timore sollicitari, sed operam daturum, ne hinc Ecclesiae per orbem corrumpantur.

1. Anastasius se laudantem laudat, ac rogat ut laudare desinat.---Probatae quidem affectionis est hoc, [Col. 0068C] ut laudabiliter de sacerdote sacerdos loquaris. Pro tanto igitur praeconio, quod [b 1Kb] in merita mea effusissimum contulisti, ut amori tuo gratias ago, ita splendorem tuae sanctitatis, et [c 1Kb] eas quas in Domino habes virtutes, subinde quodam modo parvitatis nostrae favorabilis sermo prosequitur. [d 1Kb] Tam enim, vir omnium praestantissime, laudum tuarum fulges nitore conspicuus, ut par esse meritis sermo non possit. Porro autem tanto titulorum tuorum rapior incitamento, ut etiam quod impetrare nequeo, audere non desinam. Jam hoc de laudibus tuis est, quod me tantummodo de coelestis istius animi serenitate laudasti. Tui etenim episcopatus ordo perspicuus per [e 1Kb] diversum orbem velut radians, etiam ad nos splendoris sui detulit claritatem. In me quippe [Col. 0068D] totum [f 1Kb] ipse amicitiae tribuis, examini nihil relinquis. Aut si jure me laudas, tu quoque [g 1Kb] similiter non relaudandus es? Obsecro igitur ob utrumque, [Col. 0069A] ut me ipsum apud me laudare jam desinas; duplex etenim [a 2Kb] me causa constringit, ne consacerdotis tui sensibus aut dolorem falsa laus ingerat, aut pudorem vera succendat.

2. Rufini causa Dei relinquitur arbitrio.---Sed ut ad causam revertar: Rufinus, de quo me consulere dignatus es, conscientiae suae divinam habet [b 1Kb] arbitram majestatem, apud quam se integro devotionis officio ipse viderit qualiter debeat approbare.

3. De Origene quid sentiendum.---Origenes autem, cujus in nostram linguam composita derivavit, [Col. 0070A] antea et quis fuerit, et in quae processerit verba, nostrum propositum [c 2Kb] nescit: quod vero sit animi mei studium, cum tua paulisper super hoc conferam sanctitate. Hoc igitur mente concepi, [d 4Kb] quod urbis nostrae populis de translatis Origenis lectio patefecit, quadam puris mentibus velut nebula caecitatis injecta, fidem Apostolorum et majorum traditione firmatam velut deviis anfractibus illum voluisse dissolvere.

4. Qua mente Rufinus Origenem interpretatus sit quaeritur.--- [e 10Kb] Discere hoc loco libet, quid agat in Romanam linguam ista translatio. Approbo, si accusat [Col. 0071A] auctorem, et execrandum factum populis prodit, ut justis tandem odiis teneatur, quem jam dudum fama constrinxerat. Si vero interpres tantorum malorum [a 1Kb] consensum praestat, et legenda prodit in populos; nihil aliud sui opera laboris exstruxit, nisi ut propriae [b 1Kb] veluti mentis arbitrio haec, quae sola, quae prima, quae apud catholicos christianos [c 1Kb] vera fide jam exinde ab Apostolis in hoc usque tempus tenentur, [d 1Kb] inopinatae titulo assertionis everteret.

5. Anastasii vigilantia adversus pravam doctrinam. Origenis lectio imperialibus edictis prohibita.---Absit [e 1Kb] hoc ab Ecclesiae Romanae catholica disciplina. Numquam profecto eveniet, aliqua ut haec admittam ratione, quae jure meritoque damnamus. Quapropter illa toto orbe Christi Dei nostri diffusa providentia [Col. 0071B] probare dignabitur, accipere nos omnino non posse quae Ecclesiam maculent, probatos mores evertant, [Col. 0072A] aures circumstantium vulnerent, jurgia, iras, dissensionesque disponant. Qua re [f 3Kb] moti, qualem epistolam ad fratrem et coepiscopum nostrum [g 1Kb] Venerium diligentiori cura perscriptam parvitas nostra transmiserit, ex subditis poteris comprobare. Unde igitur habeat secum ille qui transtulit, servetque sibi hanc conscientiam, non superflua laboro formidine, neque inani timore sollicitor. Mihi [h 1Kb] certe cura non deerit Evangelii fidem circa meos custodire populos, partesque [i 1Kb] corporis mei, per spatia diversa terrarum [j 1Kb] , quantum possum, litteris convenire, ne qua profanae interpretationis origo subrepat, quae devotas mentes immissa sui caligine [k 1Kb] labefactare conetur. Illud quoque, quod evenisse gaudeo, tacere non potui, beatissimorum principum nostrorum manasse [Col. 0072B] responsa, quibus unusquisque Deo serviens ab Origenis lectione revocetur: [l 3Kb] damnatumque sententia [Col. 0073A] principum, quem lectio reum profana prodiderit. Hactenus sententiae meae forma [a 10Kb] processerit.

6. Quod te vero vulgi de Rufino querela sollicitat, ut quosdam [b 2Kb] vagis suspicionibus persequaris: hanc tuam opinionem constringam divinae lectionis exemplo, sicut scriptum est: [c 1Kb] Non sic homo ut Deus; nam Deus videt in corde, homo videt in facie (I Reg. XVI, 7). Itaque, frater charissime, omni suspicione seposita, [d 1Kb] Rufinum propria mente perpende si Origenis dicta in latinum transtulit ac probavit: nec dissimilis [e 1Kb] a reo est, qui alienis vitiis praestat assensum. Illud tamen [f 1Kb] tenere te cupio, ita haberi a nostris partibus alienum, ut quid agat, et ubi sit, nescire cupiamus. Ipse denique viderit ubi possit absolvi [g 2Kb] .



EPISTOLA II. [h 1Kb] AD SIMPLICIANUM.[Col. 0073B] Studium Theophili ac vigilantiam laudat, cujus litteris [Col. 0074A] conventus, Simpliciano Mediolanensi episcopo denuntiat; a se quoque Origenianae haeresi inflictum esse anathema.

Domino Fratri SIMPLICIANO ANASTASIUS.

I. Grandem sollicitudinem atque excubias super gregem suum pastor habere approbatur. Similiter et [i 1Kb] ex alta turre causa civitatis diu noctuque cautus speculator observat. Magister [j 1Kb] providus navis hora tempestatis et periculi magnam patitur animi jactationem, ne procellis atque asperrimis fluctibus navis elidatur in saxa. Pari animo vir sanctus et honorabilis Theophilus, frater et coepiscopus noster, circa salutis commoda non desinit vigilare, ne Dei populus per diversas Ecclesias Origenem legendo, [Col. 0074B] in magnas incurrat blasphemias.

II. Conventus litteris memorati, convenio sanctitatem tuam, ut [k 1Kb] sicuti nos in urbe Roma positi, [Col. 0075A] quam Princeps Apostolorum statuit et fide sua confirmavit gloriosus Petrus, ne quis contra praeceptum legat haec quae diximus, damnavimus, et cum magnis precibus postulavimus, ut Evangeliorum instituta, quae ex ore suo Dei et Christi docuit censura, [a 1Kb] ab hac recedi omnino non debere, sed illud in memoriam deduci quod Paulus venerabilis Apostolus praedixit atque commonuit: Si quis vobis evangelizaverit praeter quod evangelizatum est vobis, anathema sit (Gal. I, 8). Igitur hoc praeceptum tenentes, illud quidquid est fidei nostrae contrarium, ab Origene [Col. 0076A] quondam scriptum, indicavimus, a nobis esse alienum atque punitum.

III. Haec sanctitati tuae scripsimus per Eusebium presbyterum, qui calorem fidei gestans, et amorem circa Dominum habens [b 9Kb] , quaedam capitula blasphemiae obtulit, quae nos non solum horruimus, et judicavimus, verum et si qua alia sunt ab Origene exposita, cum suo auctore pariter a nobis scias esse damnata. Dominus te incolumem custodiat, domine frater merito honorabilis.




[Col. 0075B]
APPENDIX. EPISTOLAE DUAE S. ANASTASIO PERPERAM ATTRIBUTAE.
(Ex Labb. Conc. tom. II.)
(G,S)



[a 1Kb] EPISTOLA PRIMA. AD OMNES GERMANIAE AC BURGUNDIAE EPISCOPOS.[Col. 0075C] I. Ut sanctum Evangelium universi, non sedentes, sed stantes audiant.---II. Transmarini quomodo ad clerum recipi debeant.---III. De Manichaeis in urbe Romana repertis.

ANASTASIUS episcopus cunctis Germaniae et [b 1Kb] Burgundiae regionis episcopis in Domino salutem.

Exigit dilectio vestra, charissimi, ut ex auctoritate sedis apostolicae vestris deberemus respondere consultis. Et quamvis non prolixe, sed succincte hoc agere, propter quasdam alias occupationes festinaremus, denuo tamen, si necesse fuerit, ob has vel alias necessitates, quasi ad caput, mittere charitative [Col. 0075D] non dubitetis, quia vestras preces et nunc et tunc acceptas habemus.

I. Significastis enim quosdam sacerdotes in ecclesia, quando leguntur Evangelia, sedere, et Domini Salvatoris verba non stantes, sed sedentes audire, et hoc ex majorum traditione se accepisse narrant: [Col. 0076C] quod ut nullatenus deinceps fieri sinatis, apostolica auctoritate mandamus. Sed dum SS. Evangelia in ecclesia recitantur, sacerdotes et caeteri omnes praesentes, non sedentes, sed venerabiliter curvi, in conspectu sancti Evangelii stantes, Dominica verba intente audiant, et fideliter adorent.

II. Similiter et transmarinos homines, de quibus nos consuluistis, in clericatus honore nolite suscipere, nisi quinque aut eo amplius episcoporum chirographis sint designati; quia multa per subreptionem solent evenire. Ideo et haec summopere sunt cavenda.

III. Manichaeos vero, quos in urbe Roma invenimus, et sequaces eorum nolite recipere, neque eis communicare, aut ullam cum eis participationem [Col. 0076D] habere, priusquam ad rectam convertantur fidem; ne eorum male pullulantia semina, quae a nobis in Urbe exstinguuntur, pessimis vobiscum radicibus seminentur vel germinent. Plurimos vero eorum, et suae sequaces impietatis, atque illorum doctores investigatio nostra reperit, vigilantia divulgavit, auctoritas [Col. 0077A] et censura coercuit. Quos potuimus emendare, correximus: et ut damnarent Manichaeum cum praedicatione et disciplinis suis, publica in ecclesia professione et manus suae subscriptione compulimus: et ita de voragine impietatis suae confessos, poenitentiam concedendo, levavimus. Aliquanti vero, qui ita se demerserunt, ut nullum his auxiliantis remedium posset subvenire, subditi legibus, secundum Christianorum principum constituta, ne sanctum gregem sua contagione polluerent, per publicos judices perpetuo sunt exsilio relegati, et omnia quae tam in scriptis, quam in occultis traditionibus suis habent profana vel turpia, ut nosset populus quid fugeret aut vitaret, oculis Christianae plebis certa manifestatione probavimus (fort. propalavimus), adeo ut ipse [Col. 0077B] qui eorum dicebatur episcopus, a nobis tentus, proderet flagitiosa in suis mysteriis (fort. mysticis), quae teneret, sicut gestorum vos series poterit edocere. Ad instructionem enim vestram etiam ipsa direximus: quibus lectis, omnia quae a nobis deprehensa sunt, nosse poteritis. Et quia aliquantos de his, quos, ne absolverentur, arctior (fort. atrocior) reatus involverat; cognovimus aufugisse, hanc ad dilectionem vestram epistolam misimus, ut effecta certior sanctitas vestra, sollicitius agere dignetur et cautius, nec ubi Manichaeae perversitatis homines plebes vestras facultatem laedendi, et hujus sacrilegii possint invenire doctores. Aliter enim nobis commissos regere non possumus, nisi eos, qui sunt perversi doctores (fort. proditores) et perditi, zelo fidei dominicae [Col. 0077C] persequamur, et a sanis mentibus (ne pestis haec latius divulgetur) (al. perditores, ita ms. Justell.) severitate, qua possumus, abscindamus. Unde hortor dilectionem vestram, obtestor et moneo, ut qua debetis et potestis, sollicitudine vigiletis ad investigandos eos, necubi occultandi se reperiant facultatem. Hi, fratres, valde cavendi sunt, ne dominicum gregem perversitatibus, quibus possunt, contaminare valeant. Sunt ergo quidam eorum veste sua oves significantes, interius vero lupi rapaces existunt: Quos (juxta veritatis vocem) ex fructibus eorum debemus agnoscere (Matth. VII, 16). Quando autem coeperint assumere impietatem, illud quod occultabatur in illis, aperitur, et dolus omnis fit omnibus manifestus. Inveniuntur quoque infirmae [Col. 0077D] fidei homines, et qui divinas lectiones sitiunt, secum eos in perditionem praecipitant. Dissipant enim et vituperant patrum disciplinas, et relinquunt sanctas Scripturas ad suam perditionem. Quos, ut praedictum est, debemus praevidere, et ab his multum cavere, ne in malitia sua aliqui occupati, concidant de sua firmitate. Saluto itaque vos, fratres, et omnes [Col. 0078A] quae vobiscum bene sentiunt, ecclesias. Nos quoque, ut modo facitis, et alloquamini, peto, crebrius litteris, et frequentius de fide et bona intentione vestra atque sospitate, laetificate, ut et gaudium commune habeamus, et Domino pari voto fideliter serviamus. Data Nonis Octobris, Arcadio et Bautone viris clarissimis consulibus.



[a 1Kb] EPISTOLA II. AD NERIANUM. Nerianum religiosum virum ob parentum amissionem solatur.

Dilectissimo fratri Neriano Anastasius.

Multa mihi in omnibus fidei et bonitatis tuae litteris causa gaudii est, quod tantum studium circa [Col. 0078B] religionis cultum exhibes, et Domini sacerdotes tuis in partibus adjuvare studes. Unde et Deo gratias ago, qui te ad hoc instigat, et ut perseverabilem in bonis operibus te faciat, exoro. Vos tamen et in prosperis et in adversis Deum laudare magnifice oportet, ejus sub potenti humiliari manu: ut in tempore vos tribulationis (juxta Petrum apostolum) confortet et exaltet (I Pet. V, 6). Fraternitatis ergo vestrae afflictio, quam de amissione parentum vestrorum vos habuisse audivimus, tantam nobis causam moeroris injecit, ut quia nos de duobus charitas unum fecit, cor nostrum in vestris specialiter uri tribulationibus sentiremus. Sed in hoc dolore multum me consolata est sanctitatis tuae ad animum res deducta, quia (fort. qua) et patienter ferre tristitiam [Col. 0078C] decet, et de morte plebis tuae ulterius longam non habere moestitiam. Ne tamen aliqua adhuc tribulatio in vestra mente resideat, hortor quiescere (fort. quiesce) a dolore: quia indecens est, te illis taedio affectionis addici, quos credendum est ad veram moriendo vitam pervenire. Habent forsitan illi justam longi doloris excusationem, qui vitam alteram nesciunt, qui de hoc saeculo ad melius esse transitum non confidunt. Nos autem qui novimus, qui credimus et docemus, contristari nimium de obeuntibus non debemus, ne quod apud alios pietatis tenet speciem, hoc nobis magis in culpa sit. Nam diffidentiae quodammodo genus est; contra [b 1Kb] quod quisque praedicator queritur, justitiam amans, dicente Apostolo: Nolumus autem vos ignorare de dormientibus, [Col. 0078D] ut non contristemini, sicut et caeteri qui spem non habent. Hac itaque, frater charissime, ratione perspecta, studendum nobis est, ne (sicut diximus) de mortuis affligamur, sed affectum viventibus impendamus, quibus et pietas ad utilitatem, et sit ad fructum dilectio. Depone ergo, charissime, moerorem, et assume spiritualem fructum laetitiae [Col. 0079A] ad utilitatem sanctae Dei Ecclesiae, servorumque ejus profectum: et vitae hujus quaecumque sunt spatia aeternis divinisque officiis illustrare contende, ut qui [Col. 0080A] insignem te prestitit, reddat per saecula clariorem. [a 1Kb] Data septimo Idus Junii, Theodosio Augusto VII et Palladio, viris clarissimis consulibus.




[Col. 0079A]

ANNO DOMINI CCCCI.
FAUSTUS MANICHAEUS. LIBER CONTRA FIDEM CATHOLICAM.

(Hic Liber habetur et refellitur ab eminentissimo gratiae Doctore in XXXIII libris contra Faustum Manichaeum, quos vide tom. VIII opp. S. Augustini.)




ANNO DOMINI CCCCIII.
SULPICIUS SEVERUS.
(Galland. Biblioth. Vett. Patr. tom. VIII.)




[Col. 0079A]
PROLEGOMENA.

[Col. 0079A] I. SEVERUS presbyter, inquit Gennadius [(a) 1Kb] , cognomento [Col. 0079B] SULPICIUS, Aquitanicae provinciae, vir genere et litteratura nobilis, saeculo IV desinente claruisse perhibetur: Paulino scilicet Nolano aetate florentior [(b) 1Kb] , quem anno CCCLIII natum edocet Tillemontius [(c) 1Kb] , in litteris liberaliter institutus, et ingenii facultatis laudem adeptus, facundi nominis palmam caeteris in foro praeripuit. Uxorem duxit ex consulari familia, magnisque opibus affluit [(d) 1Kb] . Sed saeculo demum abdicato, monasticae disciplinae totum se addixit, paupertatis atque humilitatis amore conspicuus [(e) 1Kb] . Quod sane variis ex Paulini epistolis palam astruit vir cruditus [(f) 1Kb] . Num vero sacerdotio fuerit initiatus, quamvis id asserat Gennadius, non est adeo exploratum, ut nullus hac de re dubitandi locus supersit [(g) 1Kb] . Beato Martino episcopo Turonensi et Paulino [Col. 0079C] Nolano familiariter usus fuit. Sub vitae finem a Pelagianis fuisse deceptum tradit idem Gennadius: ejus tamen narrationem vir doctus modo laudatus suspectam reddit [(h) 1Kb] : qui et Massiliae anno circiter CCCCX Severum e vivis excessisse ferme quinquagenarium existimat [(i) 1Kb] .

[Col. 0080A] II. Complura luculento sermone conscripta reliquit [Col. 0080B] Severus, Sallustium in primis assectatus. Ejus operum seriem hic verbis exponere juverit V. C. qui eadem paucis exceptis haud ita pridem diligenter admodum expolita atque illustrata in lucem emisit; cujus propterea editionem prae caeteris seligendam typisque nostris exprimendam putavimus. Sic igitur ille [(j) 1Kb] : »Scripsit itaque (Severus) Martini vitam, ut in votis habuerat, quum tamen non nisi post Martini obitum edidisse, idque anno fere CCCC vergente, satis superque demonstravimus [(k) 1Kb] . Martini Vitam proxime praeiverunt partim, partim secutae sunt tres epistolae de eodem argumento scriptae, de quibus alibi fusius« [(l) 1Kb] .

III. »Aliud interim aut eodem anno CCCC aut non multo post opus suscepit, Historiae nempe Sacrae [Col. 0080C] breviarium jam inde a mundi initio ad Stiliconem usque consulem, qui eo nimirum anno consul primum prodiit. Huic operi absolvendo intentus erat biennio post, quum a Paulino petiit ut quasdam chronologiae difficultates in ea occurrentes sibi explanaret: quod colligimus ex epistola 28 Paulini anno [Col. 0081A] CCCCII scripta, qua illi respondet se de ea re Rufinum consuluisse, et si quid is opis attulerit, facturum certiorem. Sed et anno CCCCIII accepta a Paulino historia inventionis sanctae Crucis, quam ejus epistola 31 ad eumdem scripta fuse narrat, eam libello suo adjecit, iisdem fere verbis expressam.«

IV. »Anno demum CCCCV Severus Dialogos suos vulgavit, de quibus in duabus nostris dissertationibus agimus [a 1Kb] . Praeterea toto eo temporis spatio quam plurimas Epistolas scripsit, quas Gennadius primo loco his verbis commemoravit: Scripsit non contemnenda opuscula: nam epistolas ad amorem Dei et contemptum mundi exhortatorias scripsit sorori suae multas, quae et notae sunt (ex his una tantum aut altera aetatem tulit): scripsit et ad Paulinum praedictum [Col. 0081B] duas, et ad alios alias: sed quia in aliquibus familiaris necessitas inserta est, non digeruntur. Dolendum sane est, quod jam tum Gennadii aevo minori in pretio essent, nec digererentur, seu dispersae non in unum corpus conjungerentur hae Severi epistolae, nimirum quod circa seu dulcedines amicitiae (qua etiam de causa [Col. 0082A] in aliquibus libris manuscriptis epistola ad Bassulam obtruncata exhibetur) essent occupatae: sic enim interpretor Gennadii verba: Sed quia in aliquibus familiaris necessitas inserta est, non digeruntur: nam una hujus generis, et quidem perbrevis, quae ad Paulinum scripta adhuc superest, satis declarat quam et caeterae dignae essent quae cedro linerentur. Haec omnia porro quae diximus, ad annum usque CCCCV pertingunt. Quid postea Severus egerit, ubi fuerit, quamdiu vixerit, quidve omnino illo sit factum, incertum est: nam in Paulini epistolis, post eas quas anno sequenti ad eum per Victorem se misisse scribit epistola 43, num. 2, ne verbum quidem de ipso amplius occurrit.« Hactenus vir eruditus.

V. Quandoquidem vero in nova editione Veronensi [Col. 0082B] quam secuti sumus, desiderabantur Epistolae septem Severi nomine inscriptae ac superiore saeculo evulgatae, quarum duae Baluzio, aliae quinque Dacherio acceptae referuntur; eas propterea eidem editioni attexendas curavimus. Ex quibus tres priores auctorem Severum nostrum agnoscere perhibentur: quatuor autem reliquae falso ipsi suppositae comperiuntur. Quid porro studii et operae in iisdem Epistolis rursus excudendis post Clericum praestiterimus, ex notis subjectis quisque facile perspiciet.




[Col. 0081B]
VETERUM TESTIMONIA DE SULPICIO SEVERO.



I. [a 1Kb] S. PAULINUS NOLANUS, epist. 5, alias 1, scripta anno 395, num. 5 et 6, ita ad eum scribit:
[Col. 0081C]

Tu, frater dilectissime, ad Dominum miraculo majore conversus es, quia aetate florentior, laudibus abundantior, oneribus patrimonii levior, substantia facultatum non egentior, et in ipso adhuc mundi theatro, id est, fori celebritate, diversans et FACUNDI NOMINIS PALMAM TENENS, repentino impetu discussisti servile peccati jugum, et lethalia carnis et sanguinis vincla rupisti, neque te divitiae de matrimonio familiae consularis aggestae, neque post conjugium peccandi licentia, et caelebs juventas ab angusto salutis introitu et arduo itinere virtutis in mollem illam et spatiosam multorum viam revocare potuerunt . . . . . Tu ergo verus factor legis, et Evangelii non surdus [Col. 0081D] auditor, qui corpus et mundum configens cruci, delicias juventutis, et vitae praesentis mala gaudia pro venenis et luctibus aversatus es, respuens patrimoniorum onera ceu stercorum, merito socrum sanctam [b 1Kb] omni liberaliorem parente in matrem sortitus aeternam, quia coelestem Patrem anteverteras terreno parenti; exemplo apostolorum [c 1Kb] relicto patre in navicula fluctuante, scilicet in hujus vitae incerto cum retibus rerum suarum et implicatione patrimonii derelicto, Christum secutus: nec minoris domesticis opibus INGENII FACULTATIS LAUDEM ab hominibus non [Col. 0082C] accipiens, et inanis gloriae sublimiter negligens, piscatorum praedicationes Tullianis omnibus et tuis litteris praetulisti, confugisti ad pietatis silentium, ut evaderes iniquitatis tumultum: mutescere voluisti mortalibus, ut ore puro divina loquereris, et pollutam canina facundia linguam, Christi laudibus et commemoratione ipsa pii nominis expiares.


IDEM epist. 11, alias 5, scripta anno 397, ad eumdem, num. 4.

Neque sat habes occasionibus cunctis revisere, nisi et pueros tuos mittas, nec solum de famulis, sed et de filiis sanctis, quorum benedicta in Domino prole laetaris, eligis tabellarios, quorum oculis nos videas, et ore contingas. Speciosi nobis pedes illorum tamquam evangelizantium bona: nuntiant enim nobis [Col. 0082D] et afferunt ea quae ad pacem sunt de te, cum proferunt opera Domini, quae aut operaris in verbo Dei, aut scribis in spiritu Verbi.


Ibid., num. 11.

Te vero victa lege membrorum et exteriore corrupto puram conspersionem parare [d 1Kb] , et sine fermento azymum Christo confici, eloquia tua tam facunda quam sancta testantur; neque enim tibi donatum fuisset enarrare Martinum, nisi dignum os tuum sacris laudibus mundo corde fecisses. Benedictus igitur tu homo Domino, qui tanti Sacerdotis et manifestissimi [Col. 0083A] Confessoris historiam tam digno sermone quam justo affectu percensuisti: beatus et ille pro meritis, qui dignum fide et vita sua meruit historicum, qui et ad divinam gloriam suis meritis, et ad humanam memoriam tuis litteris consecratur.


Ibid., num. 13, in fine:

Sed in ille peccatorem fugere, non pauperem, Martini beatissimi frequentator argueris; quem certe numquam desiderasses, si cibis corporis esurire limuisses.


IDEM epist. 23, alias 3 et 4, scripta anno 401 ad eumdem, num. 3, de Victore loquens:

Vere recognovimus in eo sanctorum formulam beatorum Martini et Clari, quem proximo intervallo illustris magistri sequacem [a 1Kb] te auctore cognovimus. [Col. 0083B] Horum se unius in regeneratione progeniem, alterius in via comitem fuisse filius pacis Victor asseruit.


Ibid., num. 4:

Vix ut me aquam ministrare manibus suis sineret: ex libro enim tuo istius gratiam servitutis adamavi, ut minimam saltem guttulam de sacris Martini actibus delibarem.


IDEM. epist. 24, alias 2, scripta et missa cum superiore, num. 1:

Cur audeas nobis, ut decertato agone victoribus, palmam perfectionis ascribere, quod omnem terrenae possessionis sarcinam exposuisse videamur: te contra adhuc infelicem et in luto faecis infernae adhaerentem ingemiscas, quod vel unum, ut scripsisti, praediolum non vendidisse videaris; cum ipsum quoque [Col. 0083C] aeque ut vendita a tuo jure praesenti alienaveris, ut majoribus fidei fructibus bis devotus existeres Deo, diverso mercimonii opere, sed uno vitae lucro intra ejusdem praecepti terminos venditor largitorque fundorum, et ideo sine animi captivitate possessor; quia et quae reservasti, Ecclesia te serviente possideat. Adde et quae num. 3 et 4.


IDEM. epist. 27, alias 14, scripta itidem anno 401, ad eumdem, num 3:

Ineffabile mihi est, quanta me voluptate perfuderint, cum referrent et actus et sermones tuos et perfectum cor tuum charitatis divinae scientia, qua humilis et excelsus, pauper et dives, servus et liber, famulis conservus, fratribus servus, pauperibus dives in visceribus misericordiae, divitibus pauper in [Col. 0083D] spiritu mansuetudinis, humilis virtute pietatis, arduus sublimitate virtutis, et servus Deo, liber mammonae, totum in te spirare Martinum, florere Clarum, maturari Evangelium praedicabant.


IDEM epist. 28, alias 9, scripta anno 402, num. 5:

Praeterea autem jussisti, nimium opulenter tibi de paupere tuo blandiens, ut quae de te annalibus non unius gentis, sed generis humani fugerent, ego videlicet [Col. 0084A] quasi peritior edocerem. Sed sibi imputet famem, qui pauperis amici forem pulsat, et promptuarium inane scrutatur. Numquam enim in haec investiganda et colligenda mihi contentum studium fuit: nam etiam in tempore veteri, quo videbar legere nec legenda, ab historicis scriptoribus peregrinatus sum. Attamen nunc operis tui curam gerens, quo te pro utilitate fidei nostrae inspiciendis et conferendis praeteritorum temporum rationibus occupatum indicasti, quod de me non habui, de fratris unanimis opulentiori thesauro petivi; et ipsam annotationem, quam commonitorii vice miseras, litteris meis inditam direxi ad Rufinum presbyterum, sanctae Melani [b 1Kb] spiritali in via comitem, vere sanctum et pie doctum, et ob hoc [c 1Kb] intima mihi affectione conjunctum. [Col. 0084B] Si ille has, quae merito te permovent, de annorum sive regnorum non congruente calculo hiantis historiae causas non ediderit, qui et scholasticis et salutaribus litteris Graece juxta et Latine dives est; vereor ne apud alium in his regionibus frustra requiramus. Quod si praesumptioni de se meae satisfecerit, prima occasione, si Dominus faverit, transmittam unanimitati tuae, utcumque mihi super hac ratione rescripserit.


IDEM epist. 29, alias 10, scripta eodem quo superior tempore ad eumdem, num 6:

Quo etiam ILLUSTRI ILLI MATERIA ET ELOQUENTIA LIBRO TUO vicem aliquam videar reddere; si feminam (Melanium) inferiorem sexu, virtutibus Martini Christo militantem prosequar, quae, etc.


Ibid., num. 14, de eadem Melanio loquens:
[Col. 0084C]

Non tuli, frater, ut te ista nesciret. Ut gratiam in te Dei plenius nosceret, tuo te illi magis quam meo sermone patefeci: Martinum enim nostrum illi studiosissimae talium historiarum ipse recitavi. Quo genere te et venerabili episcopo atque doctissimo Nicetae, qui ex Dacia Romanis merito admirandus advenerat, et plurimis Dei sanctis, in veritate non magis tui praedicator quam mei jactans, revelavi: gloria enim mihi est, diligi [d 1Kb] te et amari, quem famulum veritatis consona linguae vita testatur.


IDEM epist. 32, alias 12, scripta anno 403 ad eumdem. Inter versiculos, quos mittit ipsi aliquibus in locis basilicae ab eo aedificatae et depictae parietibus inscribendos, hi habentur, num. 3:


[Col. 0084D] Dives opum Christo, pauper sibi, pulchra Severus
   Culmina sacratis fontibus instituit.


Ibid., num. 5:


Corpore, mente, fide castissimus incola Christi
   Condidit ista Deo tecta Severus ovans.
Totus et ipse Dei templum viget hospite Christo,
   Gaudentemque humili corde gerit Dominum.
[Col. 0085A] Ecce velut trino colit unam nomine mentem,
   Sic trinum sancta mente sacravit opus.



II. PAULINUS S. Ambrosii Mediolanensis episcopi notarius, initio ejus Vitae quam scripsisse autumant anno 412 aut 413 aut saltem 422 [a 1Kb] ad beatum Augustinum episcopum ita scribit:

Hortaris, venerabilis pater [b 1Kb] Augustine, ut sicut beati viri Athanasius episcopus et Hieronymus presbyter stylo prosecuti sunt vitas SS. Pauli et Antonii in eremo positorum, sicut etiam Martini venerabilis episcopi Turonensis ecclesiae Severus servus Dei LUCULENTO SERMONE contexuit; sic etiam ego beatissimi Ambrosii episcopi Mediolanensis ecclesiae meo prosequar stylo. Sed ego ut meritis tantorum virorum, qui muri ecclesiarum sunt et eloquentiae fontes, ita [Col. 0085B] etiam sermone me imparem novi.



III. S. HIERONYMUS scribens, circa annum 415, in Ezechielis cap. XXXVI:

Neque enim juxta Judaicas fabulas, quas illi appellant, gemmatam et auream de coelo exspectamus Jerusalem: nec rursum passuri circumcisionis injuriam, nec oblaturi taurorum et arietum victimas, nec sabbati otio dormiemus. Quod et multi nostrorum, et praecipue Tertulliani liber qui inscribitur De spe fidelium, et Lactantii Institutionum volumen septimum pollicetur, et Victorini Petabionensis episcopi crebrae expositiones, et nuper Severus noster in Dialogo, cui Gallo nomen imposuit: et ut Graecos nominem, et primum extremumque conjungam, Irenaeus et Apollinarius.



IV. URANIUS presbyter in epistola ad Pacatum De Obitu S. Paulini, scripta anno 441 aut paulo post:
[Col. 0085C]

Martinus autem vir per omnia apostolicus, cujus [c 1Kb] Vita ab omnibus legitur, Galliarum episcopus fuit.



V. PROSPERI AQUITANI Chronicum Pithaeanum, quod desinit in annum 404, ad annum Arcadii et Honorii IX:

Severus, ex disciplina sancti Martini, ejus vitam tribus explicat libris.



VI. PAULINI PETROCORICENSIS, qui Vitam beati Martini versu expressit circa annum 460, lib. V, vers. 193 et seqq.:
[Col. 0086A]

Testis adest docto mirabilis ore Severus,
Et tota Christum cordis virtute secutus,
Insignis mundi titulis, sed clarior illa,
Qua mundum tempsit, sanctae virtute fidei;
Nobilitate potens, sed multo extentius idem
Nobilior Christi cultu quam sanguinis ortu.
Hic Sacrum Canonem, distentae et scripta coarctans
Historiae, geminis conclusit cuncta libellis,
Quaecumque a primis percurrerat edita saeclis.
Idem Martini titulos vel gesta retexens,
Scrutator cautus veri, fidusque relator,
Protulit in medium tam clarae insignia vitae;
[Col. 0086B] Sic justam retinens aequato examine libram,
Ne dubia astrueret dicens, nec certa taceret.
Hic Sancto persaepe pie sociatus adhaesit,
Ut solet in speculo cordis perspectio mentis
Cognatae [d 1Kb] similis morum sociare figuras:
Quo mage credendum est testem magis esse probatum,
Qui coram comperta docet, cum visa loquatur.



VII. GENNADIUS in [e 1Kb] Catalogo de Viris illustribus, quem scribebat circa annum 494 [f 1Kb] , sub numero 19:

Severus presbyter, cognomento Sulpicius, Aquitanicae provinciae, vir genere et litteratura [g 1Kb] nobilis, et paupertatis atque humilitatis amore conspicuus, charus [h 1Kb] etiam sanctorum virorum Martini Turonensis episcopi, et Paulini Nolensis, scripsit non contemnenda [Col. 0086C] opuscula: nam epistolas ad amorem Dei et contemptum mundi hortatorias scripsit sorori suae multas, quae [i 1Kb] et notae sunt. Scripsit ad Paulinum [j 1Kb] praedictum duas, et ad alios alias: sed quia in aliquibus etiam familiaris necessitas inserta est, non digeruntur. Composuit et Chronica; scripsit et ad multorum profectum Vitam beati Martini monachi et episcopi, signis [k 1Kb] et prodigiis ac virtutibus illustris viri: et collationem Postumiani et Galli se mediante et judice de conversatione monachorum Orientalium [Col. 0087A] et ipsius Martini habitam in Dialogi speciem [a 1Kb] duabus in concisionibus comprehendit: in quarum priore refert suo tempore apud Alexandriam [b 1Kb] synodo episcoporum decretum, Origenem [c 1Kb] et cautius a sapientibus pro bonis legendum, et [d 1Kb] a minus capacibus pro malis [e 1Kb] repudiandum. Hic in senectute sua a Pelagianis deceptus, et agnoscens loquacitatis culpam, silentium usque ad mortem tenuit, ut peccatum quod loquendo contraxerat, tacendo [f 1Kb] penitus emendaret.



VIII. GELASIUS in concilio LXX episcoporum, Decreto de Apocryphis Scripturis edito anno 496:

Opuscula Postumiani et Galli apocrypha.



IX. VIGILIUS TAPSENSIS, qui floruit sub finem saeculi V non interpres sed auctor disputationis Athanasii contra [Col. 0087B] Arium, in Prooemio:

Sed si illud recolat, quod in Chronica sua beatae memoriae [g 1Kb] Sulpicius severus posuit, dicens: Duo Arii tamquam duo serpentes ex uno ore sibilabant; duos Arios fuisse evidenter reperiet.



X. EUGIPPIUS presbyter, discipulus S. Severini Noricorum apostoli, in ejus Vita, quam scripsit ut ipse testatur in epistola ad Paschasium diaconum, biennio post consulatum Importuni, id est Coss. Felice et Secundino, anno Christi 511:

Severus quoque Sulpicius refert ex relatione Postumiani, virum quemdam magnis virtutibus signisque mirabilem, ad expellendam de corde suo jactantiae vanitatem quam incurrerat, exorasse ut, permissa in se mensibus quinque diaboli potestate, similis his [Col. 0087C] fieret quos ipse curaverat.



XI. VENANTIUS FORTUNATUS, qui postea fuit Pictavensis episcopus, in Vita Martini scripta ante annum 570, lib. II, vers. 467 et seqq.:


Cujus [h 1Kb] prosaicus cecinit prius acta Severus
Versibus intonuit Paulinus deinde beatus:
Aequiparare [i 1Kb] valens illustris uterque relator,
Materia victi sed et ipsi carmine cedunt.


Et lib. III, vers. 10 et seqq.:


Ante per Adriacos fluctus dare vela videbar
Cum duce Sulpicio, bene cujus ab ore venusto
Martini sacros dulcis stylus edidit actus,
Quos ego sub geminis claudo pede curro libellis.


Et paulo infra:


[Col. 0087D] Dum tamen alta peto, resonet mihi Gallus in aure
Gesta beata viri, [j 1Kb] qua mitiget unda tumorem,
Et sermone viam relevet sale fabula dulcis.
[Col. 0088A] Deferor ecce freto, fugiunt et littora visum:
Remiget hic Gallus, Martinus vela gubernet.



XII. GREGORIUS TURONENSIS Hist. Franc. lib. I, cap. 7:

Hoc vero [k 1Kb] holocaustum in monte Calvariae, quo Dominus crucifixus est, oblatum fuisse, Severus narrat in Chronica.


IDEM lib. II Hist. Franc., in Proaemio:

Sic et Eusebius, Severus Hieronymusque in Chronicis, atque Orosius, et bella regum et virtutes martyrum pariter texuerunt . . . . Venientes ergo per ante dictorum auctorum historias, ea quae in posterum acta sunt, Domino jubente, disseremus.


IDEM Hist. Franc. lib. X, cap. 31:

De cujus (S. Martini) vita tres a Severo Sulpicio [Col. 0088B] libros conscriptos legimus.


IDEM lib. I Mirac. S. Martini:

Multi sunt qui virtutes S. Martini vel stante versu vel stylo prosaico conscripserunt, de quibus primus ille Severus Sulpicius, cui tantus fervor amoris fuit in Sanctum Dei, ut eo adhuc degente in saeculo unum librum de mirabilibus vitae ejus scriberet: exinde post transitum beati viri duos libros scripsit, quos Dialogos voluit vocitari; in quibus nonnulla de virtutibus eremitarum anachoretarumque, referente Postumiano, inseruit: sed in nullo inferiorem nostrum potuit reperire Martinum, quem apostolis sanctisque prioribus exaequavit, ita ut etiam diceret, Felicem quidem Graeciam, quae meruit [Col. 0088C] audire Apostolum praedicantem; sed nec Gallias a Christo derelictas, quibus donavit Dominus habere Martinum.


IDEM in epistola praemissa quatuor libris de Miraculis S. Martini episcopi:

Miracula illa quae Dominus Deus noster per beatum Martinum antistitem suum in corpore positum operari dignatus est, quotidie ad corroborandam fidem credentium confirmare dignatur. Ille nunc exornans virtutibus ejus tumulum, qui in eo operatus est cum esset in mundo; et ille praebet per cum beneficia Christianis, qui misit tunc praesulem gentibus perituris. Nemo ergo de ante actis virtutibus dubitet, cum praesentium signorum cernit munera dispensari, cum videt claudos erigi, caecos . . . . [Col. 0088D] Ego vero fidem ingerens libri illius [l 1Kb] qui de ejus vita ab anterioribus est scriptus, praesentes virtutes, quantum ad memoriam recolo, memoriae in posterum, [Col. 0089A] Domino jubente, mandabo . . . . Utinam Severus, aut Paulinus viverent, aut certe Fortunatus adesset, qui ista (Miracula S. Martini) describerent!


IDEM lib. I de Mirac. S. Martini cap. 4, in fine:

Sed et si ad Severi recurramus historiam, ipsa hora cum sibi scripsit [a 1Kb] in libro Vitae suae fuisse revelatum.


IDEM lib. II de Mirac. S. Mart. cap. 32:

Cum talia miracula, quae scripsimus, quotidie cernamus, quid illi miseri sunt dicturi, qui Severum in Vita sancti antistitis mentitum esse pronuntiant? Nam audivi quemdam nequam, ut credo, spiritu repletum, proloquentem non potuisse fieri, ut oleum sub Martini benedictione crevisset: sed nec hoc, quod elapsa ampulla, super stratum marmoris corruens, [Col. 0089B] perstitisset illaesa [b 1Kb] .


IDEM ibidem, cap. 49:

Venerat dies festus solemnitatis beati, in qua caterva populorum multa concurrerat . . . . Denique Sacerdotibus qui advenerant, ad agenda solemnia procedentibus, cum lector, cui legendi erat officium, advenisset, et arrepto libro Vitam sancti coepisset legere Confessoris, etc. [c 1Kb] .



XIII. JONAS monachus Bobiensis, fere aequalis S. Columbano abbati, qui obiit anno 615, cujusque vitam scripsit, quae habetur saeculo II Benedict. apud P. Mabillon. et nonnihil interpolata apud Surium; in Praefatione illius Vitae haec habet:

Beatus Athanasius Antonii, Hieronymus Pauli et Hilarionis, vel caeterorum quos cultus bonae vitae [Col. 0089C] laudabiles reddebat; Postumianus vero, Severus et Gallus Martini egregii pastoris, nostris eorum memoriam dimisere saeculis: plerique aliorum, etc.



XIV. In Prologo Vitae S. Projecti episcopi et martyris, cujus mortem Sigebertus anno 670 consignat, auctore coaetaneo anonymo.

Sed ut ad sacros veniam anachoretas, atque confessores, beatus Athanasius Alexandrinus episcopus Antonii, sanctus vero et eruditissimus vir Hieronymus Pauli et Hilarionis, vel caeterorum quos cultus bonae vitae laudabiles reddebat, edidit acta: Postumianus vero, Severus et Gallus Martini egregii vitam suis edidere schedulis . . . Jonas etiam nostrae memoriae tempore vir eloquens vitam beati Columbani et discipulorum ejus Athalae, Eustasii et Bertulfi [Col. 0089D] luculentissime edidit.



XV. Ex Epitome Canonum, quam Adrianus summus Pontifex Carolo magno Romae obtulit anno circiter 774 [d 1Kb] .

Sciendum est autem, hunc Osium inter CCCXVIII [Col. 0090A] Patres Nicaeni concilii honorabilem fuisse, atque ab apostolica sede cum Victore et Vincentio presbyteris destinatum, [e 1Kb] qui et Hispanus usque ad tempus Constantii principis in corpore legitur permansisse. Hic tamen in extremis suis satis pueriliter desipuit, ut Severus Sulpicius in Chronicis suis testatur, asserens quod Constantius imperator numerosissimum Ariminense concilium ab eo contra catholicam fidem congregatum Arianae haeresi subscribere compulisset. Unde etiam, etc.



XVI. Ex Collectione historica chronographica ex Idatio, collectore quodam Gallo, Carolo magno compari:

Anno [f 1Kb] undecimo regni Arcadii Martinus episcopus Spiritu sancto plenus et vir apostolicus transiit ad [Col. 0090B] Dominum carne deposita: cujus vitam et mirabilia quae fecit, SEVERUS VIR SUMMUS, discipulus ipsius, qui et Chronica, alia quam haec sunt, ab initio Genesis apertissime scripsit [g 1Kb] .



XVII. Martyrologium RHABANI, ex tom. II part. II Thes. Monum. Eccl. Henrici Canisii, ad annum 804:

Novembris III idus. Depositio beati Martini Turonensis Archiepiscopi et Confessoris, cujus vita et doctrina per miracula quae Dominus per eum fecit, pene omnibus fidelibus claret, nec necesse est aliquid hic inde a nobis commemorari, quia ipsius vitam, virtutes et signa Sulpicius Severus luculento sermone manifeste descripsit; nec non et Gregorius ejusdem urbis episcopus in Miraculorum libris plenissime [Col. 0090C] disseruit.



XVIII. ADO Viennensis in Chronico, quod perduxit ad annum 874.

Severus presbyter [h 1Kb] , cognomento Sulpicius, Aquitanicae provinciae, vir genere et litteris nobilis, et paupertatis amore conspicuus, charus etiam sanctorum episcoporum Martini Turonensis et Paulini Nolani, moritur. Hic in senectute sua a Pelagianis deceptus, et agnoscens loquacitatis culpam, silentium usque ad mortem tenuit, ut peccatum quod loquendo contraxerat, tacendo penitus emendaret.



XIX. S. ODO Abbas Cluniacensis, qui obiit anno 842, Serm. 4 de combustione Basilicae beati Martini, qui habetur tom. XVII Bibl. PP. pag. 266:

[Col. 0090D] Quem (S. Martinum) sicut de eo perhibetur, usquequaque Deus mirificans, etiam in hoc glorificat, quod [i 1Kb] omnis qui de illo et prosaice et metrice sive etiam rhythmice scripserunt, et sancti et periti [Col. 0091A] fuisse, et dulci admodum et congruo eloquio noscuntur quae [a 1Kb] pertulerunt edidisse [b 1Kb] .



XX. HUGO archidiaconus Turonensis in Dialogo de quodam miraculo quod contigit in translatione S. Martini, quem Dialogum scriptum vult Mabillonius post annum 1012, apud eumdem Mabillonium Analectorum tom. I:

Sed ut ad Martinum recurram, habet et ipse virtutum suarum egregios interpretes, licet et has ipse occultare maluerit; habet, inquam, Paulinum, virum apostolicum, Fortunatum, Severum et Gallum, qui isti Martinum usque ad extremos mundi cardines, velut evangelici testes, diffuderunt.



XXI. HERMANUS CONTRACTUS in Chronico juxta editionem Canisii Antiqu. Lection. tom. III, part. I, quod perduxit ad annum 1054, haec habet ad annum 397:
[Col. 0091B]

Sanctus Martinus Turonorum episcopus post multas virtutes migravit ad Dominum anno aetatis LXXXI, episcopatus vero XXVI, cujus virtutes et vitam Sulpicius Severus egregio edidit stylo.


Ex eodem Chronico juxta Urstisii ms. a Pistorio edito tom. I Scriptorum rerum Germanicarum, ad annum 390:

Hoc tempore S. Martinus, Ambrosius episcopi, Hieronymus presbyter, Joannes Chrysostomus, Augustinus et Severus, aliique quamplures doctores claruerunt.


Ibidem ad annum 397:

[Col. 0091C] Sanctus Martinus episcopus migravit ad Dominum anno aetatis LXXXI, episcopatus vero [c 1Kb] XXII, cujus vitam et virtutes Sulpicius Severus egregie composuit.



XXII. PETRUS DAMIANI, qui floruit circa annum 1070, in sermone de S. Martino:

Nobilis ille confessor, sacerdotum gloria, gemma pontificum, clericorum forma, lumen monachorum, solemnem diem universitati nostrae praefixit. Hic est Martinus miraculorum potestate sublimis, qui terrarum orbem lumine suae cognitionis implevit. Aegyptus, religionis mater et eremitarum fecundissima nutrix, Martinum tantis filiis posuit in exemplum. Crevit in immensum fama nominis ejus, et ausa est in ipsam apostolorum irrumpere dignitatem, quorum [Col. 0091D] manus tractaverunt de verbo vitae, qui filium hominis inter filios hominum felici vocis officio divulgarunt. In omnem terram pervagata est memoria tanti pontificis, et ubicumque resonat fides Christiana, sonat vita Martini. Et post pauca: Actus ejus et vitam SEVERUS INSIGNIS ORATOR ita suo nobilitavit eloquio, ut et historiam relatione plena veritate proponeret, et rhetoricis legibus multipliciter insigniret.



XXIII. SIGEBERTUS GEMBLACENSIS monachus in Chronico, quod ad annum usque 1112 perduxit, haec habet ad annum 399:
[Col. 0092A]

Florebant in Ecclesia hoc tempore sancti et docti viri Joannes Chrysostomus . . . . in Aquitania Severus, qui vitam S. Martini et multa alia scripsit; qui in senecta a Pelagianis seductus, silentium usque ad mortem tenuit, tacendo corrigens quod loquendo peccavit.



XXIV. S. ULDARICUS in collectione Antiquiorum consuetudinum Cluniacensis Monasterii concinnata anno 1110, haec habet cap. 43, quod est de Festivitate S. Martini, etc.:

Cujus Vita cum sit luculento stylo composita, et de ipsius adeo virtutibus admiranda, SS. Patres nostri, sicut in Assumptione S. Mariae, ita hic quoque [Col. 0092B] noluerunt, ut in ejus (Martini) Depositione aliud Evangelium pronuntiaretur, vel alia Homilia, quam ipsa Vita legeretur [d 1Kb] .



XXV. HONORIUS AUGUSTODUNENSIS, qui floruit circa annum 1130, lib. II de Scriptoribus Ecclesiasticis cap. 19:

Severus presbyter, cognomento Sulpicius, Aquitanicae provinciae, vir genere et litteris nobilis, scripsit vitam Martini Turonensis episcopi et Paulini Nolensis [e 1Kb] , et sorori suae epistolas multas hortatorias ad amorem Dei et contemptum mundi; scripsit et ad Paulinum duas, et ad alios alias. Sub Arcadio claruit.



XXVI. S. BERNARDUS Claraevallensis Abbas, qui obiit anno 1153, Sermonem quem habuit in festo S. Martini, Severi verba usurpat saepius, et ipsius nomen exprimit, cum dicit:
[Col. 0092C]

Audi vero mansuetudinem ejus, suo illo Sulpicio sic scribente: [f 1Kb] Tantam adversus omnes injurias patientiam assumpserat, ut cum esset summus Sacerdos, impune etiam ab infimis clericis laederetur, nec propter id eos aut loco umquam amoverit, aut a sua, quantum in ipso fuit, charitate repulerit.



XXVII. CHRONOGRAPHUS SAXO a Leibnitzio editus, quique ad annum 1188 annales suos protulit, proindeque illo ipso tempore vixisse credi potest, pag. 84: Annus Domini CCCCVII, Arcadii et Honorii IX, Severus vitam S. Martini eleganter scribit.




XXVIII. GUIBERTUS MARTINUS abbas Gemblacensis, qui anno 1208 obiisse dicitur, in elogio seu apologia Severi, quae habetur apud Boll. 29 Januar. pag. 968 et seqq.:
[Col. 0092D]

Sulpicius Severus, primum beati Martini discipulus, post Bituricensis archiepiscopus, juxta Gennadium in libro quem de viris scripsit illustribus, immo sicut ex gestis ejus patet, quae in Majori-Monasterio positus legi, ex Aquitaniae partibus oriundus fuit, et tam disciplinis liberalium artium quam generis nobilitate clarus enituit. Itaque gemina simul et prosapiae et sapientiae ac scientiae praepollens gloria, [Col. 0093A] quodque inter hujusmodi homines caput est, mediocritatis virtute conspicuus, cum ad viriles mediae aetatis excrevisset annos, ut vir prudens, mundum in maligno positum esse perpendens, et secundum carnem vivere vel sapere mortem et stultitiam deputans, relicta domo et cognatione, rebusque propriis in usum pauperum expensis, ad beatum Martinum se contulit; a quo officiose et grate susceptus, ejus se discipulatui incunctanter subdidit, et cum eo in praedicto Majori-Monasterio, donec carne exueretur, vir sanctus familiarissime conversatus est. Recepto denique inter coeli secreta beatissimo Martino, Sulpicius iste Severus, qui ejus discipulatui totus semper inhaeserat, cellam Patris per quinquennium, haereditate videlicet, praeclare pius haeres et habitator obtinuit. [Col. 0093B] Quem, scilicet Sulpicium, quamvis admodum renitentem, Bituricensis clerus inde extrahens, sanctitate et scientia viri, pariterque amore ductus beati Martini magistri ejus, archiepiscopum sibi sublimavit. Quod a Pelagianis seductus in aliquo a regula orthodoxae fidei exorbitaverit, nusquam omnino nisi in solo legi Gennadio, qui nescio utrum hoc alicubi et ipse legerit, an ex sola fama, quae facta et infecta loquitur, didicerit, illud tamen fideliter credo, hunc ejus errorem apud pium judicem Christum, qui poenitentibus clementer ignoscit, ipsius merita non minorasse, sicut in Ecclesia videmus gloriam sanctitatis ejus non obscurasse; cum auctor idem qui refert deceptum, testetur et correctum, dicens, illum poenitentiam sibi ipsi imposuisse, ut scilicet [Col. 0093C] silentium usque ad mortem teneret, quatenus tacendo penitus emendaret quod incaute loquendo deliquisset. Et hoc eo magis sit mitum necesse est, quod cum esset clarus genere, sublimis dignitate, episcopus officio, ac per hoc pluribus se debens, publicum desereret, secretum peteret, atque carcerali latebra se praedamnans, simulque vigiliis, fame et frigoribus carnem macerans, in spiritu humilitatis et animo contrito Deo satisfaceret. Proinde quis, nisi de Christi pietate diffidens, non dico de ejus salute, sed de maxima ejus sanctitate dubitare jam audeat? Fidelis sermo, et omni acceptione dignus. Et quidni illa taciturnitate solitaria ad diligendum Deum intra se concalesceret cor ejus? quidni in meditatione ejus exardesceret ignis compunctionis (quidni, dum non [Col. 0093D] nisi ad hoc vacat, revocaretur dolor offensionis suae)? Quo scilicet igne in camino divinae probationis examinatus, et fonte lacrymarum, quibus per singulas noctes, id est recordationes ejusdem offensionis, stratum conscientiae rigabat, cum hyssopo purgatoria humiliationis aspersus, profecto mundatus est a delicto maximo, et super nivem dealbatus. Itaque quodammodo transiens per ignem et aquam, optimo tempore eductus est in refrigerium. Proinde lignum istud fructiferum, etsi aliquando subripiente vento fallaciae ad Aquilonem transiit, non ibi cecidit nec ibi remansit; sed rursus flante Deo regyratum ad Austrum, ibi in fine cecidit, ibique sine fine permanebit. Si autem assertioni mei sollis super his non creditur, [Col. 0094A] credatur toti sanctae Majoris-Monasterii multitudini, quae sacrae depositionis ejus solemnia festivo quotannis concelebrat officio: cujus celebritati ipse quoque apud eos degens et semel et iterum interfui, et hanc cum caeteris fratribus cum nonnulla devotione IV kalend. Februarii, ut agitur, percolui. Habeatur ergo, ut dignum est pro auctoritate, tantae fides ecclesiae, et contrabat et oppilet os suum iniquitas, quae confessionem et pulchritudinem, quam dedit Dominus sancto suo et excelso in verbo gloriae, procaciter illi nititur abrogare. Gratias tibi ago, doctrix viarum Dei omnipotens sapientia, quae in eo vicisti malitiam, delapsumque in foveam et in vinculis peccati positum non dereliquisti; sed in fraude circumvenientium illi assistens, a peccatoribus gratiae [Col. 0094B] tuae adversariis liberasti eum, tantaque sublimasti gloria, ut inter filios ejusdem gratiae computetur, et inter sanctos sors illius sit. Caeterum ne quis de ignorantia fallatur, et me quoque deceptum sanctitatem alterius alteri arrogasse causetur; noverit hunc alium, et alium illum esse Sulpicium, cujus festivitas XVI kalend. praescripti mensis Februarii in nonnullis ecclesiis celebratur: ambos tamen unius ejusdemque civitatis Bituricensis fuisse archiepiscopos; et hunc quidem ob distinctionem alterius Sulpicium Severum, illum vero Sulpicium Pium appellari. Inveniet autem et diligens annorum supputator hunc illo multum superiorem tempore, cum iste beati Martini, qui tertius Turonicae praesedit ecclesiae, ille diebus S. Gregorii, qui nonus decimus eamdem [Col. 0094C] rexit ecclesiam, exstiterit. Sulpicius igitur noster iste insignis et elegans, studiorum et operum beatissimi Martini conscriptor, non reprehensionis elogio, sed summo laudis dignus praeconio censeatur, qui splendidissimam gemmam aureo luculenti sermonis circumdans eloquio, tam praeclarum tamque politum in medio Ecclesiae speculare portabat, ut omnes boni aemulatores, qui sui sollicite curam gerentes in veritate salvari cupiunt, in illo quid vitandum, quid appetendum, et unde placendum sit Deo, limpidissime perspiciant.



XXIX. Ex Chronico Turonensi, quod in annum 1222 desinit, apud Martene tom. V Veterum Scriptorum, etc. pag. 925:

S. Florentius abbas claret . . . . claret et S. Maurilius [Col. 0094D] Andegavensis episcopus . . . . Sulpicius maximus et Gallus, et Postumianus, et Clarus, et Brictius, beati Martini Turonensis discipuli.



XXX. Anonymus in Prologo S. Paulini, ex codice Cluniacensi apud P. Le Brunium in Testimoniis:

Paulinus sanctus Nolanae civitatis episcopus, genere Aquitanus, dignitate vero generis urbis Romae senator clarissimus, exemplo maxime et praedicatione beati Martini Turonensis episcopi, et Delphini Burdegalensis, una cum Severo Sulpicio aeque nobili et litterato viro, ex laica et conjugali vita ad perfectionis Christianae pauperiem ditissimam animatus, omnem pompam et luxum saeculi calcans, quaecumque [Col. 0095A] in hoc saeculo possidebat, juxta Domini praeceptum vendidit et pauperibus erogavit.



XXXI. Historia Septem Dormientium apud GREGORIUM TURONENSEM col. 1726 novissimae editionis:

Nec minus propter ostendendam et charitatis ejus [Col. 0096A] (Martini) abundantiam, qua semper totus affluxit, et originis nobilitatem a Severo primo vitae ipsius scriptore praetermissam, quam propter, etc., stylum moverimus.




[Col. 0095A]
SULPICII SEVERI CHRONICORUM, QUAE VULGO INSCRIBUNTUR HISTORIA SACRA, LIBRI DUO. (C)



PROLOGUS.

[Col. 0095B] I. Res a mundi exordio Sacris Litteris editas breviter constringere, et cum distinctione temporum usque ad nostram memoriam carptim dicere aggressus sum; multis id a me studiose efflagitantibus, qui Divina, compendiosa lectione, cognoscere properabant. Quorum ego voluntatem secutus, non peperci labori meo, quin ea quae permultis voluminibus praescripta continebantur, duobus libellis concluderem; ita brevitati studens, ut pene nihil gestis subduxerim. Visum autem mihi est non absurdum, cum usque ad Christi crucem, Apostolorumque actus per Sacram Historiam cucurrissem, etiam post gesta connectere; excidium Hierosolymae, vexationesque populi Christiani, et mox pacis tempora, ac rursum [Col. 0096B] ecclesiarum intestinis periculis turbata omnia locuturus. Caeterum illud non pigebit fateri, me, sicubi ratio exegit, ad distinguenda tempora continuandamque seriem usum esse historicis ethnicis, atque ex his, quae ad supplementum cognitionis deerant, usurpasse; ut et imperitos docerem et litteratos convincerem. Verumtamen ea quae de sacris voluminibus breviata digessimus, non ita legentibus auctor accesserim, ut praetermissis illis unde haec derivata sunt, appetantur; nisi, cum illa quis familiariter noverit, hic recognoscat quae ibi legerit. Etenim universa divinarum rerum mysteria non nisi ex ipsis fontibus hauriri queunt. Nunc initium narrandi faciam.



LIBER PRIMUS.
[Col. 0095]

[Col. 0095C] II. Mundus a Domino constitutus est abhinc annos jam pene sex millia, sicut processu voluminis istius digeremus: quamquam inter se parum consentiant qui rationem temporum investigatam ediderunt. Quod cum vel Dei nutu, vel vitio vetustatis eveniat, calumnia carere debebit. Mundo autem condito, homo factus est. Viro Adam, mulieri Eva nomen fuit. Sed constituti in Paradiso, cum interdictam sibi arborem degustassent, in nostram velut exsules terram ejecti sunt. Deinde ex his Cain atque Abel nascuntur. Sed Cain impius fratrem interemit. Filium Enoch habuit, a quo primum civitas condita est, auctoris nomine vocitata. Ex hoc Irad, atque ex eo Maviael nascitur. Hic Mathusalem filium habuit; isque Lamech genuit, a quo juvenis quidam occisus [Col. 0096C] traditur, nec tamen nomen refertur occisi: quod quidem futuro mysterio fuisse praemissum a prudentibus aestimatur. Igitur Adam, post necem filii minoris, Seth filium procreavit, cum jam tricesimum et ducentesimum annum aetatis implesset. Vixit autem annos IC CCCCXXX. Seth vero Enos, Enos Cainan, Cainan Malaleel, Malaleel Iared, Iared Enoch genuit, qui ob justitiam translatus a Deo traditur. Hujus filius Mathusala dictus est, qui Lamech genuit, ex quo Noe natus, justitia egregius, et prae caeteris mortalibus Domino charus acceptusque. Qua tempestate, cum jam humanum genus abundaret, angeli, quibus coelum sedes erat, speciosarum forma virginum capti, illicitas cupiditales appetierunt; ac naturae suae originisque degeneres, relictis superioribus, [Col. 0097A] quorum incolae erant, matrimoniis se mortalibus miscuerunt. Hi paulatim mores noxios conserentes, humanam corrupere progeniem: ex quorum coitu Gigantes editi esse dicuntur, cum diversae inter se naturae permixtio monstra gigneret.

III. Quibus rebus offensus Deus, maximeque malitia hominum, quae ultra modum processerat, delere penitus humanum genus decreverat. Sed Noe, virum justum, vita innocens destinatae exemit sententiae. Idem admonitus a Domino diluvium terris imminere, arcam immensae magnitudinis ex lignis contexuit; ac bitumine illitam impenetrabilem aquis reddidit: qua ille cum uxore ac filiis tribus et totidem nuribus est clausus. Volucrum etiam paria, itidemque diversi generis bestiarum, eodem claustro [Col. 0097B] recepta; reliqua omnia diluvio absumpta. Igitur Noe, cum jam imbrem destitisse, ac quieto in salo arcam circumferri intelligeret; ratus id quod erat, aquas decedere, corvum primum explorandae rei gratia, eoque non revertente (ut ego conjicio, cadaveribus detento) emisit columbam, quae cum consistendi locum non reperisset, reversa est. Rursum remissa, folium olivae retulit: manifestum indicium, nudari cacumina arborum. Tertio demum emissa, non rediit: unde animadversum, aquas destitisse. Ita Noe arcam egressus est. Id gestum a mundi exordio, post annos, ut ego comperio, II CC duos et quadraginta.

IV. Ac primum Noe aram Domino statuit, hostiasque ex volucribus immolavit. Mox a Domino cum [Col. 0097C] filiis benedicitur, praeceptumque accepit, ne sanguine vesceretur, aut sanguinem hominis effunderet: quia mundi primordia, mandati istius liber, Cain maculaverat. Igitur vacuo tum saeculo, ex filiis Noe Sem fuit. Tres enim habuit, Sem, Cham, Japheth. Sed Cham, quod sopitum vino patrem riserat, maledictum a patre meruit. Hujus filius, Chus nomine, Nebrod gigantem genuit, a quo Babylon civitas constructa traditur. Pleraque etiam oppida ea tempestate condita memorantur, quae nominatim persequi animus non fuit. Sed cum multiplicaretur humanum genus, diversaque loca atque insulas mortales haberent, una tantum omnes lingua utebantur; donec se in unum, dispergenda per totum orbem, multitudo contraxit. His, more humani ingenii, consilium fuit, [Col. 0097D] insigni aliquo opere famam quaerere, priusquam a se invicem diducerentur. Ita turrim facere aggressi, quae coelo accederet; nutu Dei, ut officia operantium praepedirentur, ab assueto sermonis genere multa diverso neque ulli invicem intellecto linguarum ritu loquebantur: quo promptius dispersi sunt, cum alter alterum velut alienigenam facile relinquebat. Sed filiis Noe ita divisus orbis fuit, ut Sem intra Orientem, Japheth Occidentem, Cham mediis contineretur. Ita usque Abram ducta successio, nihil sane insigne aut memorabile in se habuit.

V. Abram autem patre Thara natus est, post diluvium anno millesimo et septuagesimo. Abram uxor Sara dicta est: primaque eis in regione Chaldaeorum [Col. 0098A] habitatio fuit. Inde apud Charras una cum patre diversatus est. Qua tempestate admonitus a Domino, domum, patriam ac patrem relinquens, assumpto Lot fratris filio, in terram Chananaeorum profectus, in loco cui Sichem nomen est, consedit. Mox annonae inopia Aegyptum concessit, ac rursum reversus. Lot prae multitudine familiae a patruo digressus, ut laxioribus vacuae tum regionis spatiis uterentur, in Sodomis consedit. Id oppidum infame incolis, viris in viros irruentibus, atque ob id invisum Domino fuisse traditur. Ea tempestate reges vicinarum gentium in armis erant, cum antea nullum inter mortales certamen fuisset. Sed adversum hos qui bello vicina tentabant, reges Sodomorum, Gomorrhaeorum vicinarumque regionum in praelium erumpunt; [Col. 0098B] primoque impetu fusi, victoriam concessere. Tum a victoribus Sodoma direpta, praedae hostibus fuit; ductusque Lot in captivitatem. Quod cum Abram comperisset, propere armatis servis suis, numero trecentis decem et octo, reges victoria feroces, exutos praeda armisque in fugam compulit. Tum a Melchisedech sacerdote benedictus est, eidemque decimas praedae dedit: reliqua his quibus erepta erant, reddidit.

VI. Per idem tempus Abrae Dominus locutus est, multiplicandumque semen ejus, sicut arenas maris stellasque coeli, spopondit; peregrinumque ejus semen praedictum futurum, ac posteros in hostili solo per quadringentos annos laturos servitium, postea libertati restituendos. Tunc ei atque uxori ejus adjectione [Col. 0098C] unius litterae nomen immutatum: ita nunc ex Abram Abraam, ex Sara Sarra dicitur. Cujus quidem rei non inane mysterium non est hujus operis exponere. Eodem tempore Abraae lex circumcisionis imposita est. Erat ei autem ex ancilla filius Ismael. Et cum ipse esset annorum centum, uxor autem ejus nonaginta, futurum eis filium Isaac Dominus pollicetur, qui cum duobus angelis ad eum venerat. Inde Sodomam missi angeli, Lot in porta sedentem repererunt. Quos cum ille, homines existimans, hospitio receptos coenatosque domi haberet; juventus improba ex oppido novos hospites ad stuprum flagitabant. Lot pro hospitibus filias offerens, non acquiescentibus quibus illicita potius desiderio erant, ipse ad stuprum trahebatur. Quem angeli [Col. 0098D] propere ab injuria vindicantes, luminibus impudicorum caecitatem offuderunt. Tum Lot ab hospitibus edoctus perdendum oppidum, propere cum uxore et filiabus est egressus: interdictum tamen eis est, ne retrorsum conspicerent. Sed mulier parum dicto audiens (humano malo, quo aegrius vetitis abstinetur) reflexit oculos, statimque in molem conversa traditur. At Sodoma divinis ignibus conflagravit. Lot autem filiae existimantes humanum genus interiisse, concubitum inebriati patris appetiverunt; unde Moab et Ammon nati sunt.

VII. Per idem tempus fere, cum Abraam esset etiam centum annorum, Isaac filius natus est. Tum ancillam, de qua Abraam filium susceperat, Sarra [Col. 0099A] expulit; quae habitasse in deserto una cum filio, et praesidio Domini defensa traditur. Non multum post Dominus Abraae fidem tentans, immolandum sibi a patre filium Isaac poscit. Quem ille non cunctatus offerre, cum arae puerum superposuisset, gladiumque educeret, vox missa de coelo est, puero ut parceret. Victimae aries praesto fuit: consummatoque sacrificio, Abraae Dominus locutus est, promittens ea quae jam spoponderat. At Sarra, cum septimum et vicesimum supra centesimum annum ageret, decessit. Corpus cura viri sepultum in Hebron Chananaeorum oppido: etenim illic Abraam commorabatur. Tum Abraam Isaac filium juvenilis aetatis videns (siquidem tum quadragesimum annum aetatis agebat) servo suo imperavit, uxorem ei quaereret; [Col. 0099B] ex ea tamen tribu atque terra, de qua ipse oriundus videbatur: modo ut inventam puellam in regionem Chananaeorum deduceret, nec putaret eum causa conjugis in solum patrium rediturum. Atque ut ea strenue mandata exsequeretur, contacto domini femine sacramentum dedit. Ita servus profectus in Mesopotamiam, ad oppidum Nachor Abraae fratris devenit; successitque in domum Bathuelis Syri, Nachore patre geniti. Hujus filiam Rebeccam speciosam virginem conspicatus, poposcit, atque ad dominum adduxit. Post id Abraam accepit uxorem Ceturam nomine, quae in Paralipomenis concubina dicitur; suscepitque ex ea filios. Sed Isaac Sarra edito substantiam tradidit: his autem quos ex concubinis susceperat, dona distribuit: atque ita ab [Col. 0099C] Isaac separati sunt. Abraam diem functus est, impletis annis centum et quinque et septuaginta. Corpus sepulcro Sarrae uxoris appositum.

VIII. At Rebecca diu sterilis, assiduis mariti ad Dominum precibus, a die matrimonii vicesimo fere anno geminos edidit, qui in matris alvo exsultasse saepius traduntur: dictumque responso Domini est, duos in his populos praenuntiari, et majorem minoris subdendum esse principio. Sed prius editus asper setis, Esau vocatus; minori Jacob nomen fuit. Ea tempestate gravis annonae inopia terras incesserat: qua necessitate Isaac in Geraris ad regem Abimelec cessit, admonitus a Domino ne in Aegyptum descenderet. Eidemque universae illius terrae possessio promittitur, ibique benedicitur; multiplicatusque [Col. 0099D] pecore atque omni substantia, agente invidia ab incolis pellitur. Pulsus apud Puteum juramenti consedit. Igitur annis gravior, luminibus obductis, cum Esau filium benedicere pararet, consilio Rebeccae matris Jacob se benedicendum pro fratre obtulit. Ita Jacob adorandus principibus et gentibus, fratri praeponitur. Queis rebus Esau accensus, fratri necem moliebatur. Quo metu Jacob, hortante matre, in Mesopotamiam confugit, admonitus a patre, ut ex domo Laban fratris Rebeccae uxorem acciperet: tanta illis cura fuit, cum in alienis terris consisterent, genus tamen intra familiam suam ducere. Ita Jacob profectus in Mesopotamiam, per soporem Dominum vidisse traditur: [Col. 0100A] atque ob id locum somnii sacratum habens, lapidem ex eo sumpsit; vovitque, si rebus prosperis revertisset, titulum sibi domus Domini futurum; decimasque omnium quae acquisita sibi forent, Domino daturum. Inde se ad Laban fratrem matris contulit, quem ille sororis filium agnitum, in hospitium benigne recepit.

IX. Erant Laban duae filiae, Lia et Rachel; sed Lia oculis deformior, Rachel pulchra fuisse traditur: cujus specie Jacob captus, amore virginis conflagrabat; eamque sibi in matrimonio a patre postulans, septem annorum servitio se mancipavit. Sed impleto tempore Lia ei supponitur; ac rursum septennii servitio subditur, atque ei Rachel traditur. Sed hanc diu sterilem, Liam fecundam fuisse accepimus. [Col. 0100B] Filiorum quos ex Lia Jacob habuit, haec sunt nomina: Ruben, Simeon, Levi, Judas, Issachar, Zabulon, Dina. Ex ancilla vero Liae Gad et Aser, ex ancilla Rachel Dan et Nephthalim nati sunt. At Rachel, desperato jam partu, Joseph edidit. Tum Jacob redire ad patrem cupiens, cum ei Laban socer partem pecorum mercedem servitii dedisset, ob quae parum sibi eum aequum gener Jacob ratus, dolum ab eo suspectans; clam profectus est vicesimo primo fere anno quam advenerat. Rachel viro inscio patris idola furto abstulit: qua injuria Laban generum persecutus, non repertis idolis, pace facta, regressus est; multum obtestatus generum ne uxores filiabus suis superinduceret. Inde digressus Jacob, vidisse angelos et castra Domini traditur. Sed cum [Col. 0100C] praeter regionem Edom, quam Esau frater incolebat, iter destinaret, missis prius legatis et muneribus suspectum sibi fratrem exploravit: tum ille obviam fratri processit; nec tamen Jacob se ultra fratri credidit. Sed pridie quam inter se fratres convenirent, Dominus humana specie assumpta, colluctatus cum Jacob refertur: et cum adversus Dominum praevaluisset, tamen non esse mortalem non ignoravit: benedici sibi ab eo flagitabat. Tum ab eo illi immutatum nomen est, ut ex Jacob Israel diceretur. Sed cum ille vicissima Domino nomen Domini quaereret; non esse quaerendum, quia admirabile esset, responsum est. Ex colluctatione autem latitudo femoris Jacob obtorpuit.

X. Igitur Israel declinans fratris domum, promovit agmen in Salem Sicimorum oppidum, atque ibi loco [Col. 0100D] pretio accepto tabernaculum statuit sibi. Huic oppido Emor Chorraeus princeps praeerat. Hujus filius Sichem Dinam filiam Jacob ex Lia genitam stupro subdidit. Quo comperto, Simeon et Levi Dinae fratres, omnes in oppido sexus virilis dolo peremerunt, ac impigre sororis ulti sunt injuriam. Oppidum a filiis Jacob direptum, praedaque omnis est abducta. Id factum aegre admodum tulisse Jacob traditur. Mox a Domino monitus, Bethel petiit, ibique altare Domino statuit. Inde in parte turris Gader tabernaculum fixit. Rachel ex partu obiit. Puer Benjamin vocatus est. Isaac decessit annos natus centum et octoginta. At Esau potens divitiis erat, uxoribus sibi etiam e Chananaeorum gente assumptis: cujus [Col. 0101A] progeniem in hoc tam praeciso opere inserendam non putavi. Si quis studiosior erit, ad origines revertatur. Post excessum patris, Jacob in solo eo in quo Isaac vixerat, commorabatur: filii ejus aliquantum ab eo pascui gratia cum gregibus secesserant; Joseph tamen ac Benjamin parvus domi resederant. Charus admodum Joseph patri, obque id invisus fratribus: simul, quia frequentibus ejus somniis majorem eum omnibus futurum portendi videbatur. Igitur ad inspiciendos greges revisendosque fratres a patre missus, opportunus injuriae fuit. Namque viso fratre, consilium necis ejus ceperunt: sed obsistente Ruben, cui a tanto facinore abhorrebat animus, in lacum demissus. Mox suadente Juda deducti ad mitius consilium, negotiatoribus eum, qui [Col. 0101B] tum Aegyptum petebant, vendiderunt, atque ab his Potifari praeposito Pharaonis traditus est.

XI. Per idem tempus Judas Jacob filius Suam Chananaeam in matrimonium assumpsit, ex qua tres filios sustulit, Her, Onan, Selam. Sed Her Thamar connubio sociatur; quo mortuo, Onan fratris uxorem accepit; qui, quia spermata in terram effunderet, exstinctus a Domino refertur. Tum Thamar meretricio habitu assumpto, socero mixta est; exque eo geminos edidit. In partu autem illo mirabile fuit, quod cum prodeunti puero, ad dignoscendum qui prius nasceretur, obstetrix manum ejus cocco illigasset, reductus in alvum matris puer, postero die editus est. Nomen infantibus Fares et Zara inditum. At Joseph, cum benigne a curatore regio, qui eum pretio acceperat, haberetur, domumque ejus et familiam [Col. 0101C] procuraret; decorus ipse insigni specie, uxoris domini oculos in se converterat. Cumque amore ipsius deperiret, appetitum saepius nec acquiescentem sibi falso scelere infamat, ac viro queritur, stuprum sibi intentatum: ita Joseph in carcerem est conjectus. Erant in eadem custodia ministri regis duo, qui cum somnia sua ad Joseph retulissent, futura ex somnio conjectans, unum eorum poenas capite luiturum, alium absolvendum pronuntiavit; atque ita accidit. Igitur post biennium somnium regi objectum est. Quod cum a prudentibus Aegyptiorum non posset absolvi, minister regis ille carcere exemptus regem admonet, Joseph esse mirum somniorum interpretem. Ita Joseph solvitur; interpretatusque est regi somnium: Septem annis proximis [Col. 0101D] maximam frugum ubertatem futuram, consequentibus inopiam. Quo metu rex perculsus, videns divinum in Joseph spiritum, rei eum annonariae praefecit, aequato secum imperio. Tum Joseph abundantibus per totam Aegyptum frumentis, magnam copiam congessit: multiplicatisque horreis adversus futuram famem consuluerat. Ea tempestate spes atque salus Aegypti in illo sita erat. Per idem tempus vero duos ex Aseneth filios genuit, Manassem et Ephraem. Ipse autem, cum summam a rege potestatem accepit, erat annorum XXX; nam a fratribus septemdecim annos natus venumdatus est.

XII. Interea rebus in Aegypto adversus famem bene [Col. 0102A] compositis, orbem terrae gravis frumenti inopia quatiebat. Qua necessitate compulsus Jacob, filios in Aegyptum misit, Benjamin tantum secum domi retento. Igitur Joseph rerum potentem, penes quem annonae arbitrium erat, fratres adeunt, et more regio adorant. Quibus ille visis, callide agnitionem dissimulans, hostiliter eos venisse, et subdole loca explorare Arguebat. Angebatur autem, quod Benjamin fratrem non videbat. Res ergo in id deducta, ut praesentiam ejus pollicerentur: nimirum ut ex eo quaereretur, an isti explorandi causa Aegyptum intrassent. Ad promissi autem fidem Simeon obses traditur: ipsis frumentum gratis datum. Rursum igitur revertentes, Benjamin, ut convenerat, deduxerunt. Tum se cognoscendum Joseph fratribus praebuit, non [Col. 0102B] sine pudore male merentium. Ita eos oneratos frumento, multisque donatos domum remisit, praemonens, Quinque adhuc annos famem futuram: cum patre atque omni progenie ac familia ad se commigrarent. Igitur Jacob in Aegyptum descendit, Aegyptiis admodum laetantibus, gaudente rege, benigne a filio susceptus. Id gestum anno aetatis Jacob centesimo et trigesimo; a diluvio autem anno CIC CCC et LX: caeterum ab eo tempore quo Abraam in terra Chananaeorum consedit, in id quo Jacob Aegyptum ingressus est, referuntur anni CCXV. Igitur Jacob septimo et decimo anno quam in Aegypto advenerat, urgente morbo Joseph filium obtestatur, corpus sepulcro suo redderet. Tum Joseph patri benedicendos filios suos obtulit; quibus benedictis, cum tamen benedictionis merito majori minorem [Col. 0102C] praeposuisset, filios omnes benedictione lustravit. Decessit autem annos natus CXLVII. Funus magnifice curatum: corpus in sepulcro majorum Joseph condidit. Fratres, post patris obitum pro conscientia paventes, benigne habuit. Decessit autem Joseph ipse, aetatis anno decimo et centesimo.

XIII. Hebraei igitur qui in Aegyptum devenerant; incredibile memoratu est, quam cito numero aucti sint, multiplicataque progenie Aegyptum repleverint. Sed defuncto rege qui eos ob meritum Joseph benigne fovebat, succedentium regum imperio deprimebantur: nam et opus durum aedificandarum civitatum eis impositum; et quia jam multitudo abundans metuebatur, ne quandoque libertatem armis vindicarent, parvulos recens editos aquis [Col. 0102D] mergere edicto regio cogebantur. Nec dissimulari cruentum imperium licebat. Qua tempestate filia Pharaonis infantem in flumine repertum, nutriendum pro filio curavit: nomen puero Moyses dedit. Moyses hic, cum viriles annos ageret, conspicatus Hebraeum ab Aegyptio pulsari, permotus dolore, fratrem ab injuria vindicans, Aegyptium calce perculsum interemit. Mox supplicium e facto metuens, in terram Madian profugit; et apud Jothor sacerdotem regionis illius diversatus, filiam ejus Sepphoram in matrimonium accepit, exque ea duos filios Gersam et Elieser sustulit. Hoc tractu temporum Job fuit, lege naturae et agnitionem Dei et omnem [Col. 0103A] justitiam complexus, praedives opibus, atque eo illustrior, quod his neque integris corruptus, neque amissis depravatus est. Nam cum per diabolum exutus bonis, filiis etiam esset orbatus, ad extremum diris ulceribus affectus, non potuit vinci, ut prae doloris impatientia aliqua in parte peccaret. Mercedem denique divini testimonii consecutus, sanitati redditus, omnia quae amiserat, in duplum recepit.

XIV. At Hebraei multiplicato servitutis malo pressi, querelis in coelum conversi, spem auxilii a Deo exspectabant. Tum Moysi pascenti oves repente rubus ardere visa, flammis tamen, quod erat mirabilius, innoxiis. Qua novitate obstupefactus, rubo propius accessit, statimque ad eum istiusmodi fere verbis Deus locutus est: Dominum se esse Abraam, Isaac [Col. 0103B] et Jacob; quorum progeniem, Aegyptiorum dominatione depressam, ereptam malis cupiat: iter ergo susciperet ad regem Aegypti, ducemque se populi in libertatem restituendi praestaret. Cunctantem potestate confirmat, virtutem ei signorum faciendorum impertiens. Ita Moyses in Aegyptum profectus, signis prius apud suos editis, assumpto fratre Aaron regem adiit: missum se a Deo prodit, verbisque se Dei dicere, populum Hebraeum uti dimitteret. At ille negans se Dominum nosse, parere imperio abnuebat. Cumque Moyses in testimonium mandatorum Dei ex virga draconem fecisset, mox aquas omnes in sanguinem convertisset, totamque terram ranis opplesset; facientibus similia Chaldaeis, magicas esse artes quaecumque per Moysen fierent, potius [Col. 0103C] quam Dei virtutem, pronuntiabat; donec superductis ciniphibus terra oppleta est, Chaldaeis fatentibus majestate divina ista fieri. Tum rex malo coactus, advocato ad se Moyse et Aaron, dat populo discedendi potestatem, modo ut superductam cladem averterent. Sed ubi clades exempta est, impotens sui animus in se reversus, exire, ut convenerat, Israelitas non patiebatur. Ad extremum decem plagis corporis et regni sui contusus et evictus est.

XV. Sed pridie quam Aegypto populus est egressus, mandatis Domini instruitur, rudis adhuc temporum: Mensem illum qui tunc erat, primum omnium mensium esse cognosceret: sacrificium autem diei illius in solemnitatem consequentium saeculorum ita esse celebrandum, ut quartadecima die mensis agnus [Col. 0103D] immaculatus, anniculus, victima caederetur; ejusdem sanguine postes illinirentur: carnem penitus exedendam, os autem non conterendum: septem diebus fermento abstinerent, azymis uterentur, ritumque hunc posteris traderent. Ita populus egressus dives suis copiis, et Aegypti spoliis cumulatior: cujus numerus, ex quinque et septuaginta Hebraeis, qui primum Aegyptum descenderant, ad millia virorum sexcenta pervenerat . . . . ab eo autem quo primum Abraam terram Chananaeorum accesserat, anno trigesimo et quadringentesimo: a diluvio autem mille quingentis quinque et septuaginta. Igitur propere egressis, columna nubis interdiu, noctu columna ignis praeferebatur. Sed cum, ob interjectum [Col. 0104A] sinum Rubri maris, praeter terram Philistiim via duceret; ne postea Hebraeis eremum aspernantibus redeundi in Aegyptum continentibus terris noto itinere facultas panderetur, nutu Dei aversi, in Rubrum mare illati sunt, castraque ibi cunctantes constituerunt. Quod ubi regi nuntiatum est: Hebraeum populum viae errore in objectum mare devenisse: nullum ei esse exitum obsistente elemento; furens animi, quo angebatur tot hominum millia regno suo et potestati decedere, exercitum propere educit. Jamque eminus arma signaque et protentae patentibus late campis acies visebantur, cum Hebraeis metu trepidis et coelum aspectantibus Moyses a Deo monitus percussum virga mare discidit. Ita populo, cedentibus in latera aquis, velut in continenti [Col. 0104B] iter pervium fuit. Nec cunctatus rex Aegyptius cedentes insequi, mare, qua patebat, ingressus, mox coeuntibus aquis cum omni exercitu deletus est.

XVI. Tunc Moyses incolumitate suorum, exitio hostium, virtuteque exsultans, canticum Domino cecinit, idemque omnis turba virilis ac muliebris sexus fecit. Sed ingressos eremum, cum jam per triduum iter agerent, aquae penuria urgebat, repertaque ob amaritudinen usui non erat. Ac tum primum impotentis populi contumacia apparuit. Jamque in Moysen ferebatur, cum edoctus a Deo lignum aquis intulit, cujus haec vis fuit, ut dulcem saporem fluentis redderet. Exin promotum agmen, apud Elim duodecim fontibus aquarum et septuaginta arboribus palmarum repertis consedit. Rursum populus famem [Col. 0104C] conquerens, Moysen increpabat, Aegypti servitium cum saturitate ventris desiderans. Tum grex coturnicum superne missus castra opplevit. Postero autem die animadvertunt qui extra castra processerant, parvis quibusdam siliquis oppletum solum; quarum species in modum coriandri seminis, glaciali albitudine erat, ut crebro hibernis mensibus superductis pruinis tegi terram videmus. Tum per Moysen populus admonetur, Panem hunc eis munere missum Dei: unumquemque in id paratis vasculis tantum usurpare debere, quantum in diem unum pro numero singulis satis esset: sexto tamen die, quia sabbato colligi non liceret, duplum praesumerent. Verum populus, ut semper, parum dicto audiens, more humani ingenii, non refrenavit cupiditatem, ex reconditis [Col. 0104D] in posterum quoque diem consulens. Sed reposita fetore diro in vermes effervescebant; cum die sexto in sabbatum reservata, integra permanerent. Hoc Hebraei per XL annos cibo sunt usi, cujus sapor melli proximus, nomen Manna traditur. In testimonium autem divini muneris reservasse Moyses gomor plenum in vase aureo dicitur.

XVII. Inde progressus populus, cum aquae penuria tentaretur, aegre ab exitio ducis temperabat. Tum Moyses mandante Domino, apud locum cui Oreb nomen est, virga petram percutiens, large aquae copiam fecit. Sed ubi Raphidim perventum, Amalecitae populum incursionibus vastabant. Moyses suis in praelium eductis, cum Jesum bellantibus praefecisset, [Col. 0105A] assumpto Aaron et Ur spectator pugnae futurus, simul precandi Dominum gratia, montem conscendit. Sed cum dubio eventu acies concurrissent, Moysi precibus victor Jesus hostes in noctem caecidit. Per idem tempus Jothor Moysi socer cum filia Sepphora (quae Moysi nupta, proficiscente in Aegyptum viro domi resederat) liberisque ejus, cognitis rebus quae per Moysen gerebantur, ad eum venit. Hujus consilio Moyses ordines populi distribuit: tribunos centurionesque et decuriones praeficiens, necessarium disciplinae ritum posteris tradidit. Jothor in patriam regressus. Exin ad Sinam montem perventum. Ibi Moyses a Domino monetur, populus ut sanctificaretur, auditurus Dei voces: idque sollicite curatum. Sed ubi Deus monti institit, [Col. 0105B] validis tubarum clangoribus aer quatiebatur, crassaeque nubes crebris cum fulminibus advolvebantur. Sed Moyses et Aaron in montis cacumine Dominum propter, populus circa ima montis constitit. Ita lex lata multiplex et copiosa Dei verbis, et saepe repetita: cujus si quis erit curiosior, fontem ipsum adeat: nos eam breviter perstringimus. Non erunt, inquit, tibi dei alieni praeter me: Non facies tibi idolum: Non sumes nomen Dei tui in vanum: Sabbato nullum opus facies: Honorifica patrem tuum et matrem tuam: Non occides: Non moechaberis: Non furtum facies: Non falsum testimonium dices adversus proximum tuum: Non concupisces quidquam proximi tui.

XVIII. His a Deo dictis, cum tubae circumstreperent, [Col. 0105C] lampades inardescerent, montem fumus obtegeret, populus prae timore inhorruit, verba Dei non sustinens; poposcitque a Moyse, ut ipsi tantum loqueretur Dominus, atque ita audita ad populum referret. Edicta autem Dei ad Moysen istiusmodi sunt: Hebraeus puer pecunia emptus, sex annis serviet, post haec liber erit: sponte autem permanenti in servitute, auris forabitur. Qui hominem occiderit, capite poenas luet: qui imprudens, rite exsulerit. Qui patrem matremve pulsaverit, conviciumque eis dixerit, capitali supplicio afficitor. Si quis Hebraeum subreptum vendiderit, morti dabitur. Si quis servum proprium servamve percusserit, exque eo ictu obierit, reus judicio fiet. Si quis partum non deformatum mulieri excusserit, neci dabitur. Si [Col. 0105D] quis servo oculum aut dentem extorserit, servus vindicta liberabitur. Taurus si hominem occiderit, lapidabitur: si dominus sciens bestiae vitium, non consuluerit, et ipse lapidabitur: aut pretio se redimat, in quantum accusator poposcerit. Si servum taurus occiderit, in triginta didrachmis pecunia domino numerabitur. Si quis defossum lacum non cooperuerit, pecusque in lacum ceciderit, pretium pecudis domino dabit. Si taurus alterius taurum occiderit, pecus venumdabitur, pretiumque domini partientur: peremptum etiam divident. Quod si dominus vitium tauri sciens, non consuluerit; taurum dabit. Si quis vitulum subripuerit, quinque restituet; si ovem subripuerit, quadrupli poena erit: si viva penes [Col. 0106A] abactorem pecora reperientur, dupla restituet. Nocturnum furem occidi licet, diurnum non licet. Si cujus pecora alterius sata depaverint, dominus pecoris eversa restituet. Si depositum perierit, is penes quem depositum fuit, jurabit nihil se dolo egisse: fur inventus, duplum dabit. Commendatum pecus a bestia interceptum, non restituetur. Si quis virginem nondum desponsatam corruperit, dotabit puellam, et ita eam uxorem accipiet. Si pater puellae nuptias recusaverit, dotem raptor dabit. Si quis se pecudi miscuerit, morti dabitur. Sacrificans idolis, pereat. Viduam et orphanum non premendos: Pauperem debitorem non perurgendum; nec usuram poscendam: Vestimentum pauperis pro pignore non accipiendum: Principem populi non increpandum: [Col. 0106B] Primogenita omnia Domino offerenda: Carnem a fera captam non edendam: Coitiones in testimonium falsum, aut in quacumque malitia, non esse faciendas. Inimici pecus errans non praeteribis, sed reduces. Si animal inimici succubuisse oneri inveneris, erigere debebis. Innocentem et justum non occides. Non justificabis impium pro muneribus. Munera non accipienda: Advenam benigne habendum: Sex diebus opus faciendum, sabbato requiescendum: Fructus septimi anni non metendos, sed pauperibus et egenis relinquendos.

XIX. Haec fere Moyses ad populum verba Dei retulit, altariumque ex duodecim lapidibus sub monte constituit. Ac rursum montem, in quo Dominus consistebat, conscendit, adhibito secum Aaron, [Col. 0106C] Nadab et Abiud, majoribusque natu septuaginta. Sed hi non valentes Dominum intueri, locum tamen in quo Dominus stabat, viderunt: cujus mirabilis forma et claritudo eximia refertur. Moyses autem accersitus a Domino, interiorem nubem quae circum Dominum steterat, ingressus, quadraginta diebus totidemque noctibus ibi fuisse traditur. Quo tempore super aedificando tabernaculo atque arca, rituque sacrificandi edoctus verbis Dei est: quae ego, quia prolixa admodum videbantur, inserenda huic tam praeciso operi non putavi. Sed immorante diutius Moyse, quippe qui XL dies apud Dominum duceret, populus desperato ejus reditu Aaron compulit simulacra facere. Tunc ex metallis conflatis vituli caput exstitit; cui cum populus Domini immemor hostias [Col. 0106D] obtulisset, vinoque se et ventri dedisset, despectans haec justo dolore Deus, improbum populum, nisi a Moyse fuisset exoratus, delesset. Sed regressus Moyses, cum duas ex lapide tabulas manu Domini scriptas detulisset, populumque luxui et sacrilegio deditum deprehendisset, tabulas confregit; indignam esse gentem existimans, cui lex Domini traderetur. Multis tamen increpitis, Levitas ad se aggregavit, eisdemque praecepit, ut districtis gladiis populum caederent; quo impetu XX tria millia virorum perempta traduntur. Tum Moyses tabernaculum extra castra constituit: quod quoties fuisset ingressus, columna nubis adstare pro foribus visebatur, coramque ad Moysen Dominus loquebatur. Poscente [Col. 0107A] autem Moyse, ut Dominum in majestate propria videret; responsum, Formam Dei mortalibus oculis perspici non posse; posteriora tamen ejus videre concessum; tabulaeque quas Moyses prius confregerat, refectae; sed in hoc colloquio Dei XL diebus diversatus apud Dominum Moyses traditur. Cumque de monte descenderet tabulas praeferens, tanta claritudine facies ejus renidebat, ut intueri eum populus non valeret, sed cum mandata Dei relaturus esset, vultum velamento obtexit, atque ita ad populum verbis Domini locutus est. Hoc in loco tabernaculi interiorumque ejus aedificatio refertur; quo consummato, nubes superne decidit, atque ita tabernaculum obumbravit, ut ipsum Moysen aditu excluderet. Haec fere duobus libris, Genesi atque Exodo, continentur.

[Col. 0107B] XX. Exin Leviticus liber sequitur, in quo litandi praecepta traduntur; mandata etiam latae superius legi adduntur, plena omnia sacerdotalibus institutis: quae si quis cognoscere volet, perfectius inde capiet; nos enim suscepti operis modum custodientes, solam historiam persequimur. Igitur Levi tribu in sacerdotium segregata, reliquae tribus dinumeratae, repertaque hominum ICC et III CIC. Cum ergo populus mannae cibo, ut supra retulimus, uteretur, tot tantisque beneficiis Dei, ut semper, ingratus, viles quibus in Aegypto assueverat, dapes desiderabat. Tum Dominus immensam copiam coturnicum castris intulit; quas cum avide diriperent, primoribus labiis admotis carnibus interibant: magnaque eo die clades in [Col. 0107C] castris fuit, adeo ut XX et III virorum millia periisse tradantur. Ita populus eo quem desiderabat cibo punitus est. Inde promotum agmen, et in Faran ventum est: edoctusque a Domino Moyses vicinam esse terram, cujus possessionem eis promiserat Dominus; exploratoribus in eam missis renuntiatur, felicem omni copia esse regionem, sed gentes validas, et munita ingentibus muris oppida. Quod ubi populo compertum, magna mentes omnium formido incesserat, eoque mali ventum, ut spreto Moysi imperio ducem sibi constituere pararent, cujus ductu in Aegyptum reverterentur. Tunc Jesus et Chaleb, qui inter exploratores terrae fuerant, conscissis vestibus flentes, populum obtestantur, ne exploratoribus credant formidolosa referentibus: se quoque una [Col. 0107D] cum his fuisse, nihil metuendum in solo illo reperisse: promissis illos Dei confidere oportere: hostes praedae potius quam exitio fore. Sed gens indomita, sanis consiliis male renitens, in perniciem eorum ferebatur: queis rebus commotus Dominus partem populi hostibus caedendam objecit, exploratoribus interfectis ad vulgi formidinem.

XXI. Secuta est eorum contumacia, qui se Dathan et Abiron ducibus adversum Moysen et Aaron erigere conati sunt, sed eos vivos hiatu suo terra absorbuit. Nec multo post totius populi in Moysen et Aaron orta seditio est, adeo ut tabernaculum (quod erat nefas nisi sacerdotibus introire) irrumperent: tum vero catervatim in eos grassata mors est, momentoque [Col. 0108A] omnes interissent, nisi Moysi precibus placatus Dominus cladem avertisset; numerus tamen peremptorum septingenti et XIV millia fuit. Nec multo post ob aquae penuriam, ut jam saepius, populi exorta seditio est. Tunc Moyses a Domino monitus ut petram virga feriret (familiari sibi experirimento, siquidem id jam ante fecisset), semel atque iterum petram percussit, atque ita aqua effluxit. In quo quidem notatus a Domino Moyses refertur, quod per diffidentiam non nisi iterato ictu aquam eduxerit; denique ob hoc peccatum promissam sibi terram non ingressus est, sicut inferius ostendam. Igitur Moyses ex eo loco promovens, cum praeter Edom agmen educere pararet, missis ad regem legatis transeundi copiam poposcit, ob jus sanguinis [Col. 0108B] bello abstinendum ratus: etenim gens illa Esau progenies erat; sed rex supplices aspernatus, transitum negavit, paratus armis contendere. Tum Moyses in Or montem iter convertit, vetita via abstinens, ne quam inter consanguineos causam belli praeberet; in eo quoque cursu regem gentis Chananaeorum delevit. Seon quoque regem Amorrhaeorum perculit, omniumque eorum oppidis potitus est. Basan etiam et Balac reges devicit, et castra super Jordanem haud longe ab Hiericho molitus est. Tunc adversus Madianitas certatum, victique et subacti sunt. Moyses mortuus est, cum XL in deserto annos populo praefuisset. Caeterum Hebraei ob hanc causam tanto tempore in eremo fuisse traduntur, donec omnes qui verbis Dei non crediderant, interirent: excepto [Col. 0108C] enim Jesu et Chaleb, nemo ultra XX annos natus Aegypto profectus, Jordanem transiit. Ipse Moyses ut terram promissam viderit tantum, nec contingeret, peccato ejus ascribitur: quod eo tempore quo saxum ferire et aquam producere praeceptus est, post tot virtutum suarum experimenta dubitaverit. Decessit autem anno aetatis vigesimo et centesimo; de sepulcri loco parum compertum.

XXII. Moyse mortuo summa rerum penes Jesum Nave filium erat: etenim illum sibi Moyses successorem constituerat, virum virtutibus suis simillimum. Principio autem suscepti imperii, dimissis per castra nuntiis populum certiorem facit, frumentum uti pararent, triduoque proximo iter pronuntiat. Sed Jordanis flumen validissimum transitum prohibebat: [Col. 0108D] quia neque navium copia pro tempore erat, neque vadari fluvius poterat, qui tum pleno alveo ferebatur. Igitur arcam praeferri a sacerdotibus, eosdemque adverso flumine consistere jubet; quo facto incisus Jordanis traditur: ita per siccum copiae traductae. Erat in his locis oppidum nomine Hiericho, muris validissimis munitum, neque expugnationi neque obsidioni facile; sed Jesus Domino fretus, non armis aut viribus, urbem aggressus ferri arcam Dei circa muros jubet, sacerdotesque praeire arcam, et tuba canere: sed cum arca septies circumlata esset, muri ac turres conciderunt, direpiam oppidum atque incensum. Tum Jesus Dominum traditur . . . Inde adversus Gai ductus exercitus: locatisque [Col. 0109A] a tergo urbis insidiis, Jesus metum simulans terga hosti dedit: quo viso, qui in oppido erant patentibus portis cedentibus instare. Ita hi qui in insidiis fuerant, vacuam urbem cepere: caesique omnes absque ullius effugio, rex captus summoque supplicio affectus.

XXIII. Quod ubi vicinarum gentium regibus compertum est, in bellum conspirant Hebraeos armis depellere. verum Gabaonitae, gens valida ex urbe opulenta, ultro se Hebraeis dederunt, jussa facturos pollicentes: receptique in fidem; ut ligna et aquam conveherent imperatum. Sed regibus proximarum urbium deditio eorum iras conciverat. Itaque admotis copiis, oppidum eorum Gabaon nomine, obsidione circumsistunt. Igitur oppidani, arctis rebus [Col. 0109B] suis, nuntios ad Jesum mittunt, obsessis uti succurreret. Ita ille maturato itinere inopinantibus supervenit, caesaque ad internecionem multa hostium millia. Cum dies caedentes deficeret, noxque victis futura praesidio videretur, merito fidei dux Habraeus noctem avertit: dies perseveravit. Ita nullum hostibus effugium fuit; quinque reges capti, interfecti sunt; eodem impetu vicinae quoque urbes imperio adjectae, regesque earum perempti. Verum, quia omnia haec in ordinem persequi non fuit consilium, dum brevitati studemus, id modo annotandum curavimus, XX et novem regna imperio Hebraeorum subjecta, quorum terra per undecim tribus viritim distributa est. Levitis enim in sacerdotium assumptis nulla portio data, quo liberius servirent Deo. Equidem [Col. 0109C] hoc exemplum non tacitus praeterierim, legendumque ministris ecclesiarum libenter ingesserim; etenim praecepti hujus non solum immemores, sed etiam ignari mihi videntur: tanta hoc tempore animos eorum habendi cupido veluti tabes incessit. Inhiant possessionibus, praedia excolunt, auro incubant, emunt venduntque, quaestui per omnia student: at si qui melioris propositi videntur, neque possidentes neque negotiantes (quod est multo turpius) sedentes munera exspectant, atque omne vitae decus mercede corruptum habent, dum quasi venalem praeferunt sanctitatem. Sed longius quam volui egressus sum, dum me temporum nostrorum piget taedetque: ad inceptum redeo. Igitur, ut supra dixi, diviso per tribus captivo solo pace summa Hebraei [Col. 0109D] perfruebantur, finitimis bello territis, tot victoriis nobiles armis nemine audente tentare. Eodem tractu Jesu mortuus est, anno aetatis decimo et centesimo; de imperii autem ejus tempore parum definio: frequens tamen opinio est XX et VII annis eum Hebraeis praefuisse; quod si ita est, a mundi exordio in excessum ejus anni sunt III IC CCC LXXX et IIII.

XXIV. Jesu mortuo populus sine duce agebat. sed cum adversus Chananaeos bellandum esset, dux belli Judas assumptus est. Hujus ductu res prospere gestae: domi militiaeque summum otium: populus aut subactis aut per deditionem acceptis gentibus imperitabat. Inde, ut semper fieri secundis rebus [Col. 0110A] solet, morum disciplinaeque immemor, matrimonia ex victis assumere, paulatimque externos mores trahere, ac mox profano ritu idolis sacrificare occoepit: adeo cuncta cum externis societas perniciosa est. Quae Deus longe ante prospiciens, salubri Hebraeos responso instruxerat, devictas gentes ut internecioni darent; sed plebs cupida dominandi, imperare victis cum pernicie malebat. Igitur cum relicto Deo idola colerent, destituti divino auxilio a rege Mesopotamiae evicti et subacti, VIII annis captivitatem pependerunt: donec Gothoniel duce in libertatem restituti per quinquaginta annos rerum potiti sunt. Rursumque corrupti longae pacis malo, idolis litaverunt. Moxque aderat poena peccantibus: ab Eglom enim rege Moabitarum devicti, duodeviginti [Col. 0110B] annis servierunt, donec instinctu Dei Aod regem hostium dolo interemit, contractoque tumultuario exercitu libertatem armis vindicavit. Idem per LXXX annos in pace Hebraeis praefuit. Huic Semigar successit: hicque adversus allophylos congressus, secundo eventu praelium fecit. Rursumque Hebraeos sectantes idola rex Chananaeorum Jabin nomine subjugavit, gravissimamque in eos per XX annos dominationem exercuit, donec pristinum Debbora mulier statum reddidit: adeo nihil spei in eorum ducibus erat, ut muliebri auxilio defenderentur; quamquam haec in typum Ecclesiae forma praemissa sit, cujus auxilio captivitas est depulsa. Sub hac duce vel judice XL annis Hebraei fuerunt. Rursumque ob peccata Madianitis traditi, [Col. 0110C] duro imperio habebantur, afflictique malo servitutis divinum auxilium imploraverunt. Ita semper in secundis rebus, immemores coelestium beneficiorum, idolis supplicabant; in adversis, Deo. Unde cum reputare in animo soleo, populum tot beneficiis Dei obligatum, tot cladibus cum peccaret coercitum, expertumque et misericordiam et severitatem Dei, nequaquam emendatum; et cum semper veniam erroris acciperet, semper peccasse post veniam; nihil mirum videri potest, Christum ab his non esse receptum, cum jam inde ab initio toties in Domino rebelles deprehendantur: magisque mirum est, illis semper peccantibus numquam Dei, si quando eum imploraverunt, defuisse clementiam.

[Col. 0110D] XXV. Igitur cum eis, ut supra retulimus, Madianitae dominarentur, conversi ad Dominum misericordiam solitam flagitantes, impetraverunt. Erat in Hebraeis Gedeon quidam nomine, vir justus et charus Domino acceptusque; huic angelus de campo messis domum revertenti astitit: Dominus, inquit, tecum, potens in virtute. At ille voce humili, non esse in se Dominum ingemiscebat: siquidem quod populum captivitas premeret, virtutumque Domini, qui eos de terra Aegypti eduxerat, flens recordabatur. Tum angelus: Vade, inquit, in hoc spiritu quo locutus es, et populum de captivitate eripe. Ille vero abnuere, se infractis suorum viribus, cum ipse minimus esset, tantum onus suscipere; perstare contra [Col. 0111A] angelus, Ne dubitaret posse fieri quae Dominus loquebatur. Perfecto igitur sacrificio, dirutaque ara quam Baalis idolo Madianitae sacraverant, ad suos profectus, castra castris hostium contulit. Sed Madianitis etiam gens Amalech se conjunxerat; Gedeon vero non amplius quam ad triginta et II millia exercitum paraverat. Sed priusquam confligeret, Deus ad eum locutus est, Nimiam esse hanc multitudinem, quam in praelium vellet educere: Hebraeos pro solita perfidia eventum pugnae non Deo, sed virtuti suae daturos: itaque daret volentibus discedendi potestatem; quod ubi populo divulgatum, XX et II M a castris recesserunt. Sed ex X millibus quae resederant, admonitus a Domino, non amplius quam trecentos tenuit: reliquos ab armis dimisit. Ita [Col. 0111B] media vigilia castra hostium ingressus, jussis omnibus tuba canere, magnum terrorem injecit; neque cuiquam resistendi animus fuit: turpi fuga, qua quisque potuit, dilapsi; sed, occurrentibus omni ex parte Hebraeis, passim fugientes cadunt; reges Gedeon persecutus ultra Jordanem, comprehensos neci dedit. Ea pugna centum et XX M ex hostibus caesa, XV capta traduntur. Tunc consensu omnium Gedeoni, ut princeps populi esset, delatum: quod ille aspernatus, communi jure cum civibus vivere, quam praeesse suis maluit.

XXVI. Depulsa igitur captivitate, quae septem annos populum continuerat, pax per XL annos fuit. Sed defuncto Gedeon, filius ejus Abimelech, ex concubina ortus, fratribus interemptis, pessimis quibusque [Col. 0111C] consentientibus et maxime Sichimorum principibus operam ei navantibus, regnum occupavit isque discordiis civilibus exercitus, cum suos bello premeret, turrim quamdam, in quam se amisso oppido fugientes receperant, expugnare aggressus, dum incautius subit, saxo a muliere ictus periit, cum triennio imperium tenuisset. Huic successit Thola, qui duobus et XX annis regno potitus est. Post hunc Jair fuit, qui cum aeque viginti et duos annos principatum obtinuisset, populus relicto Domino idolis se mancipavit: obque id Israelitae subacti sunt ab allophylis et Ammonitis, duoque de XX annis sub eorum imperio fuerunt. Quo tempore eis Dominum invocantibus divinum scilicet responsum redditum est: Simulacra potius invocarent: [Col. 0111D] se non ultra misericordiam ingratis praestiturum. At illi flentes culpam fateri, et precari veniam; abjectisque idolis Deum implorantes, negatam licet misericordiam impetraverunt. Igitur Jepta duce ad libertatem armis vindicandam frequentes conveniunt; missis prius ad Ammon regem legatis, ut finibus suis contentus, bello abstineret. At ille praelium non abnuens, aciem instruxit. Tum Jepta, prius quam signum pugnae daretur, vovisse dicitur, si prospere pugnasset, eum qui sibi primus revertenti obvius fuisset, hostiam Deo dandum. Ita victis hostibus, cum domum rediret, filia ei obviam fit, quae patrem exceptura victorem, cum tympanis et choris laeta processerat. Tum Jepta consternatus, [Col. 0112A] dolore conscissis vestibus, indicat filiae voti necessitatem. At illa, non feminea constantia, mori non recusans, duos tantum tamen menses vitae spatium petit, ut aequales suas prius videret: quibus actis ultro ad patrem redit, votumque Domino reddit. Jepta principatum sex annis tenuit. Huic Esebon successit, et tranquillis rebus exacto imperio, anno septimo decessit: postque eum Allon Zabulonites annis X, itemque Abdon annis VIII rerum potiti, pacis tempore nihil quod historia loqueretur, ediderunt.

XXVII. Rursum Israelitae ad idola conversi, divino destituti praesidio, subjecti allophylis, per XL captivitatis annos poenas perfidiae pependerunt. Ea tempestate Sampson natus traditur. Hujus mater [Col. 0112B] diu sterilis, angelum vidit; dictumque ei est: Vino et sicera atque immundis abstineret: fore, uti puerum ederet libertatis vindicem et hostium ultorem. Ita mulier enixa puerum, Sampson nomen ei indidit. Is intonso capite, mirae virtutis fuisse traditur: adeo ut leonem in via obvium manu discerperet. Uxorem ex allophylis habuit; quae cum absente viro in alterius matrimonium convenisset, dolore ereptae conjugis perniciem genti molitus est (fretus Domino et viribus, palam victores clade afficiebat): CCC siquidem vulpibus captis, ardentes lampades earum illigavit caudis, atque eas agris hostium immisit: ac tum forte maturis messibus facile incondium fuit, vineaeque et olivarum arbores exustae. Grandi allophylorum exitio abreptae uxoris [Col. 0112C] injuriam ultus videbatur: quo dolore allophyli permoti, mulierem tanti mali causam cum domo et patre lucendio consumpserunt. Sed Sampson parum se vindicatum ratus, urgere omnibus incommodis protanam gentem non desinebat. Tum compulsi Judaei, vinctum eum allophylis tradiderunt. Sed traditus, ruptis vinculis, arrepto osse asini, quod casus telum dederat, mille ex hostibus prostravit. Ingravescente autem aestu cum siti affectus esset, invocato Domino, ex osse quod manu tenebat, aqua fluxit.

XXVIII. Ea tempestate Sampson Hebraeis praeerat, allophylis unius virtute domitis. Igitur insidiantes vitae ejus, nec palam eum tentare audentes, uxorem ejus, quam ille postea acceperat, pecunia [Col. 0112D] corrumpunt, virtutem viri uti proderet. Illa eum blandimento muliebri aggressa, diu eludentem et multum cunctantem perpulit ut indicaret, in crinibus capitis virtutem suam subsistere. Mox dormienti insidiata, crimen ejus abstulit, atque ita eum allophylis tradidit: nam saepe prius traditum comprehendere nequiverant. Tum illi, effossis oculis, vinctum compedibus in carcerem conjecerunt. Sed spatio temporis accisos crines crescere, et cum eis virtus redire occoeperat: jamque Sampson conscius recepti roboris, tempus modo justae ultionis opperiebatur. Erat allophylis moris, cum dies festos agerent, Sampson quasi in pompam publicam producere, capto insultantes. Ita die quodam, cum [Col. 0113A] publicum epulum in honorem idoli dedissent, Sampson exhiberi jubent: templum autem, in quo omnis populus omnesque allophylorum principes epulabantur, duabus subnixum columnis mirae magnitudinis erat. Productus Sampson, inter columnas statuitur: tum ille tempore arrepto, invocato prius Domino, columnas disjecit; turbaque omnis ruina domus obruta; ipse cum hostibus non inultus occubuit, cum XX annis Hebraeis praefuisset. Huic Simmichar successit, de quo nihil amplius Scriptura prodidit: nam neque finem imperii ejus reperi, et fuisse populum sine duce invenio; ideo cum adversus Benjamin tribum civile bellum fuit, Judas temporarius dux belli assumptus est. Sed plerique, qui de temporibus scripserunt, annum [Col. 0113B] unum imperio ejus annotaverunt: plerique ita eum praeterierunt, ut post Sampson Heli sacerdotem subjunxerint. Nos eam rem, ut parum compertam, in medio relinquemus.

XXIX. Per haec tempora civile, ut diximus, bellum exarserat: causa autem motus haec fuit. Levites quidam cum concubina iter faciens, urgente nocte compulsus, in oppido Gabaa, quod ab Benjamitis incolebatur, secesserat. Cum eum senex quidam hospitio benigne recepisset, juvenes ex oppido hospitem circumsistunt, stupro eum subdere parantes. Multum a sene increpiti, aegreque exhortati, vicario demum concubinae ejus corpore in ludibrium accepto, advenae pepercerunt: illusamque nocte tota, postero die reddiderunt. Sed illa (stupri injuria, [Col. 0113C] an verecundia, parum definio) viso viro animam efflavit. Tum Levita in testimonium diri facinoris, membra ejus in duodecim discissa partes per duodecim tribus misit, quo promptius omnes facti invidia commoveret: quod ubi omnibus compertum, undecim reliquae tribus adversus Benjamin in bellum conspirant. Huic bello Judas, ut diximus, dux fuit: sed duobus praeliis male pugnatum; tertio demum Benjamitae victi, caesique ad internecionem. Ita paucorum scelus publico exitio punitum. Haec quoque Judicum volumine continentur. Regum libri sequuntur. Sed mihi annorum ordinem et seriem temporum persequenti, parum continuata videtur historia: nam, cum post Sampson Judicem Semigar fuerit, pauloque post historia consignet, populum [Col. 0113D] sine judicibus egisse; Heli etiam sacerdos libris Regnorum fuisse referatur: sed cum, quot anni inter Heli et Sampson fuerint, minime Scriptura prodiderit: video medii quiddam fuisse temporis, quod laboret ambiguo. Caeterum a die mortis Jesu usque in id tempus quo Sampson defunctus est, numerantur anni CCCC et XIX: a mundi autem exordio anni IIII CCC et III, quamquam ab hac supputatione nostra caeteros discordare non nesciam: sed mihi conscius sum, me non incuriose latentem annorum ordinem protulisse, donec in haec tempora incidi, de quibus dubitare me fateor. Nunc reliqua exsequar.

XXX. Igitur, ut supra retuli. Hebraei sine judice [Col. 0114A] aut duce ullo, proprio arbitrio agebantur. Heli sacerdos erat: sub hoc Samuel natus est. Huic pater Elcana, mater Anna. Haec diu sterilis, cum conceptum a Deo peteret, vovisse traditur, si puer nasceretur, sacrandum Domino. Ita enixum puerum Heli sacerdoti tradidit. Mox, cum adolevisset, Dominus ad eum locutus est, Heli sacerdoti iram denuntians ob vitia filiorum, qui sacerdotium patris in quaestum verterant, munera a sacrificantibus exigentes, quamquam plerumque eos pater increpasse referatur: sed levior objurgatio non satisfecerat disciplinae. Igitur allophylis in Judaeam irruentibus obviam itum. Sed victi Hebraei parant aciem restituere: arcam Domini secum in pugnam efferunt, et cum ea filii sacerdotis prodeunt: quia ipse annis gravior [Col. 0114B] luminibus obductis satisfacere officio nequiverat. Sed ubi arca in conspectum hostium deducta est, majestate quadam praesentis Domini territi, fugam parabant: assumptaque rursum constantia, et non sine Domino mutatis animis, totis viribus concurrunt. Victi Hebraei: arca capitur: filii sacerdotis cadunt. Heli delato ad se mali nuntio consternatus, animam exspiravit, cum per annos XX sacerdotium administrasset.

XXXI. Victores secundo praelio allophyli, arcam Dei quae in potestatem venerat eorum, oppido Azoto in templum Dagon intulerunt. Sed simulacrum daemoni dicatum, ubi arca illata est, corruit: cumque idolum loco restituissent, nocte insecuta discerptum est. Inde mures per omnem regionem [Col. 0114C] exorti, noxiis morsibus multa hominum millia letho dabant. Quo malo compulsi Azotii, ad declinandam calamitatem, arcam Dei ad Gethaeos transtulerunt; qui cum simili clade afficerentur, in oppidum Ascalonensium arcam transvexerunt. His vero, advocatis gentis ejus primoribus, consilium fuit, arcam Domini Hebraeis reddere; ita ex sententia principum augurumque et sacerdotum, imposita vehiculo multis cum muneribus remittitur. Illud mirabile, quod cum oneri boves feminas subjecissent, vitulosque earum domi retinuissent, iter nullo duce in Judaeam pecudes direxerunt, non revocante affectu fetus relicti: cujus rei miraculo reguli allophylorum usque in fines Hebraeorum arcam secuti, religiosum officium praestiterunt. Judaei autem, [Col. 0114D] ubi referri arcam viderunt, certatim ex oppido Bethsamis cum gaudio obviam ruere, festinare, exsultare, grates Domino referre. Mox Levitae, quorum hoc negotium erat, sacrificium Deo celebrant, bovesque eas quae arcam adduxerant, immolant. Sed in oppido quod supra diximus, teneri arca non potuit: itaque passim Dei nutu per totam urbem saevitum. Arca in Cariathiarim oppidum translata est, ibique per viginti annos fuit.

XXXII. Ea tempestate Samuel sacerdos Hebraeis praeerat; quietis a bello rebus populus in otio degebat; pax deinde allophylorum irruptione turbata. Trepidantibus cunctis ob conscientiam peccati, Samuel, caesa prius hostia, Domino fretus suos in [Col. 0115A] praelium eduxit; primoque impetu fusis hostibus, victoria penes Hebraeos stetit. Sed hostili metu remoto, secundis tranquillisque rebus, corruptis consiliis (more vulgi, cui praesentia fastidio, insueta desiderio sunt) regium nomen, cunctis fere liberis gentibus semper invisum, populus desiderabat, planeque non sine exemplo amentiae praeoptabat libertatem servitio mutare. Igitur frequentes Samuelem circumsistunt, ut, quia jam ipse senuisset, regem eis constitueret. At ille placide, salubri oratione, ab insana voluntate detorquere plebem: dominationem regiam et superba imperia exponere: libertatem extollere, servitutem detestari: postremo divinam eis iram denuntiare, siquidem homines mente corrupti, Deum regem habentes, regem sibi ex hominibus [Col. 0115B] flagitarent. His atque aliis istiusmodi frustra dictis, cum populus in sententia perseveraret, Dominum consulit: qui permotus vecordia insanae gentis, nihil adversum se petentibus negandum respondit.

XXXIII. Igitur Saul, sacerdotali prius a Samuele unguento perfusus, rex constitutus est. Hic ex tribu Benjamin, Cis patre ortus, modestus animi, forma excellenti erat; ut merito dignitas corporis dignitati regiae conveniret. Sed principio regni hujus aliquanta ab eo pars populi desciverat, parere imperio abnuens, seque Ammonitis conjunxerat. Verum hos Saul impigre ultus est: victique hostes, et venia Hebraeis data; tum Saul iterato a Samuele unctus traditur. Inde allophylorum irruptione atrox bellum [Col. 0115C] exortum. Locum exercitui ad conveniendum Saul in Galgalis constituerat: et cum per septem dies Samuelem opperitus esset, ut sacrificium Domino fieret; tardante illo, cum populus dilaberetur, illicita praesumptione rex ad vicem sacerdotis holocaustum obtulit. multumque a Samuele increpitus, sera peccatum poenitentia fatebatur. Igitur ex peccato regis metus omnem exercitum pervaserat: castra hostium haud longe sita praesens periculum ostendebant: neque cuiquam exeundi in praelium animus: plures lacrymas et latebras petiverant; nam praeter imbecillitatem animorum, qui alienum a se Dominum delicto regis arbitrabantur, in maxima ferramentorum inopia exercitus erat; adeo ut praeter Saul et Jonathan filium ejus, nemo gladium aut lanceam [Col. 0115D] habuisse tradatur: nam allophyli superiore bello victores usum Hebraeis ademerant, neque cuiquam conficiendi teli bellici aut rustici ferramenti potestas fuerat. Igitur Jonatha audaci consilio, solo armigero suo comite castra hostium ingressus, viginti fere ex hostibus interemptis, universum exercitum terrore perculerat. Tum vero nutu Dei in fugam versi, non imperia exsequi, non ordines observare, omne praesidium in pedibus habere: quod ubi Saul animadvertit, suis propere eductis fugientes persecutus, victoria potitus est. Eo die rex edixisse traditur, ne quis, nisi confectis hostibus, cibum caperet: sed Jonatha interdictionis ejus inscius, favo reperto, tincto spiculo mel degustaverat. Sed [Col. 0116A] ubi regi ex Domini ira compertum est, mortem affici filium jussit: sed populi auxilio ab exitio vindicatus est. Ea tempestate Samuel a Domino monitus, regem adiit, verbis Domini nuntians, uti genti Amalec, quae olim Hebraeos ex Aegypto venientes transitu prohibuerat, bellum inferret; addito interdicto, ne quid ex spoliis devictorum concupisceret. Ita in fines hostium ductus exercitus, rex captus, gens subacta. Saul victus praedae magnitudine, praecepti divini immemor, capta servari et ferri jubet. Quo facto offensus Dominus, Samuelem alloquitur: Poenitere se, quod Saul regem constituerit.

XXXIV. Dictum sacerdos regi refert. Mox a Domino monitus, David regali unguento perlinit, parvum etiamnum puerum, sub patre agentem, pastorem [Col. 0116B] ovium, assuetum saepius cithara canere: ob quod postea a Saule assumptus, inter ministros regios habebatur. Qua tempestate allophylis atque Hebraeis bello flagrantibus, cum ex adverso acies constitissent, Goliath quidam ex allophylis, vir mirae magnitudinis et roboris, suorum ordines praetergressus, ferocibus verbis probra in hostes jaciens singularem pugnam ciebat. Tum rex magna praemia et filiae nuptias despondit, si quis provocantis spolia retulisset: sed nemo ex tanto agmine aggredi audebat. Igitur David etiamnum puer, pugnae se obtulit: rejectisque armis, quibus infirma aetas gravabatur, virga tantum et quinque lapidibus sumptis, in praelium processit: primoque ictu, misso funda lapide, allophylum perculit: caput victi et spolia abstulit: [Col. 0116C] gladium postea in templum posuit; allophyli autem omnes in fugam versi, victoriam concessere. Sed e praelio reversis, multus circa David favor invidiam regis accenderat: timens autem tam carum omnibus cum invidia et pernicie necare, sub specie honoris objectare eum periculis statuit. Ac primum tribunum eum fecerat, ut rem bellicam curaret; inde, cum ei filiam spopondisset, fidem fregit, eamque alteri tradidit. Mox filia regis natu minor, Melchol nomine, amore David flagrare occoeperat; igitur nuptiarum ejus istiusmodi conditionem proponit: si centum praeputia David ex hostibus retulisset, regiam virginem matrimonio illius cessuram: sperabat enim juvenem periculosa audentem facile periturum. Sed longe aliter ac ratus erat, evenit: nam ut proposuerat, [Col. 0116D] impigre David centum praeputia ex allophylis retulit; atque ita regis filiam in matrimonium accepit.

XXXV. Crescebat in dies in eum regis odium stimulante invidia: quia bonos semper mali insectantur; igitur ministris et Jonathae filio imperavit, vitae ejus ut insidias pararent. Sed Jonathae carus acceptusque jam inde a principio David fuerat: itaque rex increpitus a filio, cruentum imperium repressit. Sed non diu mali boni sunt; nam cum spiritu erroris Saul affligeretur, eique David assisteret cithara laborantem deliniens, lancea cum ferire conatus est, nisi ille lethalem ictum propere declinasset. Exinde jam non occulte, sed palam ei necem parabat: nec ultra [Col. 0117A] se David regi credidit. Ac primum fugiens, ad Samuelem se contulit: inde ad Abimelech, postremo ad regem Moab confugit; mox per Gad prophetam monitus, in terram Judae regressus, vitae periculum adiit. Ea tempestate Saul Abimelech sacerdotem interemit, quod David recepisset: et cum ex ministris regiis nemo in sacerdotem manus inferre auderet, Doeg Syrus cruentum ministerium exsecutus est. Post id David desertum petiit. Illuc quoque eum Saul persecutus est: sed inani opera ejus exitium moliebatur, quem Dominus protegebat. Erat in deserto spelunca vasto recessu patens, in hujus interiora David se conjecerat. Saul nesciens in primo speluncae aditu reficiendi corporis gratia successerat, ibique somno captus requiescebat; quod ubi David animadvertit, hortantibus cunctis ut opportunitate uteretur, [Col. 0117B] abstinuit regis exitio: diploidem tamen ejus abstulit. Mox egressus, tuto eminus loco a tergo regem allocutus est, sua in illum commemorans beneficia, Ut saepe pro regno ejus caput periculis objectasset, utque postremo praesenti tempore a Domino sibi traditum interimere noluisset. Ad haec culpam Saul fateri, veniam precari, lacrymas fundere, pietatem David extollere, malitiam suam incusare, regem eum et filium appellans. Tantum ex feroci illo animo mutatum, crederes nihil ultra adversum generum auSurum. Sed David, qui penitius ingenium mali spectatum haberet et cognitum, nihil regi credendum ratus, intra eremum se continebat. Saul vecors animi, quia comprehendendi generum potestas non erat, filiam [Col. 0117C] suam Melchol David, ut supra retulimus, nuptam, Phaltim cuidam in matrimonium dedit.

XXXVI. David ad allophylos confugit. Ea tempestate Samuel diem functus est. Saul allophylis bellum inferentibus Dominum consulit, nullumque est ei responsum redditum. Tum per mulierem, cujus viscera spiritus erroris impleverat, Samuelem evocatum consulit. Dictum ei ab eo est, postero illum die cum filio victum ab allophylis in praelio casurum. Igitur allophyli castris in hostili solo positis, postero die aciem instruunt, David tamen ex castris remisso: quia parum crediderant sibi illum adversum suos fidum fore. Sed conserto praelio, Hebraei fusi: filii regis cadunt: Saul equo delapsus, ne vivus in potestatem hostium veniret, gladio suo incubuit. De aetate imperii ejus [Col. 0117D] parum certa comperimus, nisi quod in Actibus Apostolorum XL annos regnasse dictus est; quamquam ego arbitror tam a Paulo, cujus illa praedicatio refertur, etiam Samuelis annos sub regis istius aetate numeratos. Plerique tamen qui de temporibus scripserunt, XXX eum annos regnasse annotaverunt: cui opinioni nequaquam accedimus; nam ea tempestate qua Domini arca in Cariathjarim oppidum translata est, necdum regnare Saul coeperat: refertur autem per David regem ex illo oppido arcam sublatam, cum per XX annos ibi constitisset; ergo, cum intra id tempus Saul regnaverit atque decesserit, parvo admodum spatio tenuit imperium. Eadem nobis de emporibus Samuelis caligo, ut qui cum Heli sacerdote [Col. 0118A] natus, admodum senex sacerdotio functus referatur. A nonnullis tamen qui de temporibus scripsere (quia vere nihil de ejus annis sacra historia signavit) LXX annis praefuisse populo refertur: sed unde haec auctoritas fuerit assumpta, non reperi. Nos in tanta erroris copia, Chronicorum annotationem secuti (quia eam ex Apostolorum Actibus, sicut superius memoravimus, profectam arbitramur) Samuelem et Saulem XL annos principatum egisse referimus.

XXXVII. Saul perempto, David in terra allophylorum, perlato ad se mortis ejus nuntio, miro pietatis exemplo flevisse traditur. Tum Chebron Judaeae oppidum petiit. Ibi rursum regali unguento illitus, rex appellatus est: sed Abner, qui magister militiae Saul regis fuerat, spreto David, Isbaal regis sui filium regem [Col. 0118B] constituit. Crebris deinde praeliis inter duces regum concursum: pulsus Abner saepius; fratrem tamen Joab, qui ex parte David exercitui praeerat, fugiens peremit; quo dolore postea Joab, cum se Abner David regi dedisset, jugulari eum praecepit non sine dolore regis, cujus fidem cruentaverat. Per idem tempus omnes fere natu majores Hebraeorum publico consensu regnum ei totius gentis detulerunt; nam per septem annos in Chebron tantum regnaverat. Ita tertio rex ungitur, annorum circiter XXX: Allophylos in regnum irruentes secundis praeliis repulit. Ea tempestate arcam Domini, quae in Cariathjarim oppido, ut supra retulimus, erat, in Sion transtulit: cumque aedificare Domino templum in animo haberet, divinum ei responsum redditum, Semini illius id reservari. [Col. 0118C] Bello deinde allophylos domuit, Moabitas subjugavit, Syriam subegit, stipendiumque ei imposuit; auri atque aeris ex praeda immensum modum retulit. Bellum deinde adversum Ammonitas ex injuria Chanun regis eorum exortum. Syris denuo rebellantibus, qui cum Ammonitis in bellum conjuraverant, David summam rerum Joab principi militiae permiserat: ipse a bello remotus, intra Hierusalem commorabatur.

XXXVIII. Qua tempestate Bersaben quamdam mirae feminam pulchritudinis stupro compertam habuit. Haec viri enjusdam uxor, qui tum in castris erat, fuisse traditur. Hunc David iniquo pugnae loco objectum hostibus, interficiendum curavit: ita mulierem matrimonio vacuam, sed jam ex stupro gravidam, [Col. 0118D] numero uxorum aggregavit. Tum per Nathan prophetam graviter increpitus, licet agnito errore, castigationem Domini non effugit: namque filium ex furtivo illo concubitu editum paucos post dies amisit, multaque in domum familiamque ejus exsecranda acciderunt; ad extremum Absalon filius ejus arma impia adversus patrem sustulit, regno eum depellere cupiens. Adversus hunc Joab acie conflixit, admonitus a rege, ut victo parceret: sed ille, spreto imperio, parricidiales conatus ferro ultus est. Flebilis ea victoria fuisse regi traditur: tanta in eo pietas erat, ut etiam parricidae filio ignosci voluerit. Vix hoc bellum exstinctum videbatur, aliud rursum exortum Sabaea quodam duce, qui pessimum quemque ad [Col. 0119A] arma incitaverat: sed propere motus omnis morte ducis repressus. Crebra deinde adversus allophylos David praelia secundo eventu habuit: cunctisque bello domitis, et tam exteris quam domesticis motibus compressis, florentissimum regnum in pace habebat. Tum eum subita cupido incessit, ad metiendas imperii vires, populum censere: ita a Joab militiae magistro decies centena et trecenta civium millia dinumerata. Hujus eum facti mox piguit poenituitque, veniam a Domino petens, cur in id animos extulisset, ut regni sui potentiam ex suorum potius multitudine, quam ex favore divino aestimaret. Itaque missus ad cum angelus, trinam ei poenam denuntiat, datque arbitrium unam eligendi: sed proposita triennii fame, trium meusium fuga, morte tridui; fugam et famem [Col. 0119B] detestatus, mortem elegit: momentoque temporis LXX millia virorum interiere. Tum David videns angelum, cujus dextera populus prosternebatur, veniam precari, seque unum pro omnibus poenae objicere: se dignum exitio, quia ipse peccasset. Ita aversum plebis supplicium. David in loco, in quo angelum viderat, aram Domino statuit. Mox annis et morbo infractior, Salomonem filium, ex Bersabee Uriae uxore susceptum, successorem regni constituit. Is regali unguento per Sadoc sacerdotem unctus, patre adhuc incolumi rex appellatus. David, cum regnasset annos XL defunctus est.

XXXIX. Salomon initio regni urbem muro circumdedit. Huic per soporem astare Dominus visus est, petendi quae vellet tribuens optionem. Sed ille [Col. 0119C] non aliud sibi quam sapientiam dari poposcit, reliqua omnia parvi aestimans. Ita somno excitatus, cum ante sacrarium Domini constitisset, indultae sibi a Domino sapientiae documentum dedit. Namque duae mulieres una in domo diversantes cum eodem tempore pueros edidissent, atque ex his alter post diem tertium nocte obisset; mater defuncti somno alterius insidiata mortuum suum supposuit, viventem abstulit. Inde inter eas de puero altercatio; postremo res ad regem delata: difficilis judicii absolutio inter negantes, ubi testis deerat. Tum Salomon divinae sapientiae munere perimi puerum, corpusque ejus dividi inter ambigentes jubet: cumque una earum judicio acquievisset, alia vero cedere potius puero quam discerpi eum mallet; Salomon ex affectu feminae hanc vere matrem [Col. 0119D] esse conjectans, puerum illi adjudicavit, non sine circumstantium admiratione: siquidem latentem veritatem prudentia protulisset. Ita in admirationem ingenii prudentiaeque ejus reges vicinarum gentium amicitiam ab eo foedusque petiere, parati imperata facere.

XL. Queis opibus confisus, templum Domino immensi operis facere aggressus, paratis per triennium impendiis, quarto fere imperii anno primum fundamentum jecit, a profectione Hebraeorum ex Aegypto anno fere octavo et octogesimo et quingentesimo: licet libro Regnorum tertio CCCCXL fuisse referantur; quod nequaquam convenit: siquidem per seriem superius comprehensam facilius fuerit, ut minus fortassis [Col. 0120A] annorum, quam amplius, annotarim. Sed non dubito librariorum potius negligentia, praesertim tot jam saeculis intercedentibus, veritatem fuisse corruptam, quam ut propheta erraverit: sicut in hoc ipso nostro opusculo futurum credimus, ut describentium incuria, quae non incuriose a nobis sunt digesta, vitientur. Igitur Salomon coeptum templi opus vigesimo anno explicuit. Celebrato deinde ibidem sacrificio, dictaque oratione, qua populum templumque benedixit, Dominus ad eum locutus est, denuntians fore, si quando peccassent ac Dominum reliquissent, templum illud solo aequandum. quod jampridem impletum videmus, et mox . . . . connexum rerum ordinem exponemus. Interea Salomon florens opibus, omnium qui umquam fuerant regum ditissimus, quique [Col. 0120B] semper ordo rerum est, ab opibus in luxum et vitia delapsus, cum adversum interdictum Dei ex alienigenis conjugia sumpsisset, et jam septingentas uxores et trecentas concubinas haberet, idola eis ritu gentium suarum, quibus litarent, constituit. Quibus rebus aversus Dominus, graviter increpito poenam denuntiavit, fore ut regnum ex parte majore ademptum filio, servo illius traderetur; idque ita accidit.

XLI. Nam defuncto Salomone anno imperii quadragesimo, cum Roboam filius anno aetatis sexto et decimo regnum patrium tenere coepisset, pars populi ab eo offensa discedit. Etenim cum laxari sibi stipendium poposcisset, quod Salomon gravissimum imposuerat; repudiatis precibus supplicum, favorem [Col. 0120C] universae plebis averterat: itaque consensu omnium, imperium ad Hieroboam defertur. Is medio genere ortus, aliquamdiu Salomoni servitutem pependerat: sed cum ei responso Achiae prophetae regnum Hebraeorum annuntiatum comperisset, necare eum clam destinaverat; quo ille metu in Aegyptum confugit: ibique uxore accepta ex stirpe regia, cognita demum Salomonis morte in solum patrium regressus, voluntate populi, ut supra retulimus, sumpsit imperium. Penes Roboam tamen duae tribus, Judae et Benjamin, resederant: ex his ad trecenta millia paravit exercitum. Cumque acies promoverentur, verbis Dei populus admonetur, praelio abstineret: ex suo nutu Hieroboam regnum accepisse. Ita spreto regis imperio, exercitus dilapsus, Hieroboam imperium [Col. 0120D] invaluerat: sed cum Hierosolymam Roboam obtineret, ubi templo a Salomone facto populus sacrificare Domino consueverat; veritus Hieroboam, ne ab eo plebem religio averteret, statuit animos ejus superstitione occupare. Itaque vaccam auream in Bethel, alteram apud Dan constituit, quibus populus litaret: sacerdotesque, omissa Levi tribu, ex plebe instituit. Invisum Domino flagitium expostulatio consecuta. Crebra deinde inter reges praelia: dubio eventu regnum obtinebant. Roboam septimo et decimo imperii anno exacto, vita functus est.

XLII. In hujus locum Abiu filius ejus regnum Hierosolymae sex annos tenuit; quamvis in Chronicis triennio regnasse referatur. Huic Asa filius successit, [Col. 0121A] a David quintus fere, quippe abnepos ejus. Fuit religiosus Domini cultor: namque deletis aris lucisque idolorum, vestigia paternae perfidiae sustulit, foedus cum rege Syriae firmavit: ejus auxilio Hieroboae regnum, quod tum a filio tenebatur, multa clade affecit; ac saepe victis hostibus praedam ex victoria retulit. Post unum et quadragesimum annum aeger pedibus decessit. Huic triplex peccatum ascribitur: unum, quod societate regis Syriae nimium confisus sit: alterum, quod prophetam Domini hoc ipsum increpantem in vincula conjecit: tertium, quia in pedum dolore remedium non a Domino, sed a medicis speraverit. Sed initio regni hujus, Hieroboam rex decem tribuum defunctus est; regnum Nadab filio reliquit. Is malis operibus, et tam suis [Col. 0121B] quam paternis meritis invisus Domino, non ultra biennium regno potitus est, privataque imperio indigna progenies. Baasam Achiae filium successorem habuit, aeque a Domino alienissimum; isque sexto et vigesimo imperii anno defunctus est. Regnum ad Elam filium devolutum, nec ultra biennium retentum; namque eum Zambri princeps equitum epulantem interfecit, regnumque occupavit: vir perinde in Dominum atque homines impius. Ab hoc pars populi secessit; Thamni cuidam regium nomen delatum, sed Zambri ante hunc septem annos et cum eodem duodecim regnavit. At in parte tribus Judae Asa mortuo, Josaphat filius ejus regnare coepit, vir religiosis virtutibus merito clarus. Is cum Jambri pacem habuit; defunctus est autem, cum regnasset [Col. 0121C] annos V et XX.

XLIII. Hujus imperii tempore Achab, Jambri filius, rex decem tribuum fuit, ultra omnes in Dominum impius: namque Jezabel filia Basae regis ex Sidone in matrimonio accepta Baali idolo aram lucosque constituit, et prophetas Domini interemit: quo tempore Elias propheta oratione coelum conclusit, ne pluviam terrae daret; idque regi denuntiavit, ut se impius causam mali esse cognosceret. Igitur suspensis coelo aquis cum loca omnia adusta solis ardoribus non victum hominibus, non pabulum jumentis darent; ipse se intra periculum famis propheta concluserat. Ea tempestate cum eremum petiisset; corvis cibum ministrantibus vixit, aquam torrens proximus, donec aruit, dedit. Inde admonitus a Domino [Col. 0121D] Sareptae oppidum petiit: ad mulierem viduam divertit; cumque ab ea esuriens cibum peteret, illa causari, non esse sibi nisi pugillum farris et pusillum olei: quo absumpto una cum filiis mortem exspectaret. Sed cum Elias verbis Dei polliceretur nec hydriam farre, nec vas oleo esse minuendum; mulier poscenti fidem non cunctata prophetae credere, promissorum fidem consecuta est; siquidem divinis incrementis tantum accresceret, quantum quotidie detrahebat. Eodem tempore ejusdem viduae filium mortuum Elias in vitam reduxit. Tum jussu Domini regem adiit, exprobratoque ei sacrilegio, poposcit ad se omnem populum congregari: qui cum propere convenisset, accitis idolorum ac lucorum sacerdotibus [Col. 0122A] CCCC fere et L inter eos inde orta est altercatio: Elia Dominum praedicante, illi superstitiones suas asscrebant; postremo placuit fieri periculum, ut, si cujus caesam hostiam missus coelo ignis absumeret, rata esset religio quae virtutem edidisset. Ita sacerdotes occiso vitulo Baal idolum invocare coeperunt: frustraque consumptis invocationibus imbecillitatem domini sui tacite fatebantur. Tum vero Elias irridens eos, Ne forte, inquit, dormiat: clamate vehementius, ut somno quo tenetur evigilet. Enimvero miseri trepidantes mussare, et tamen quidnam Elias facturus esset exspectare. At ille caesum vitulum imposuit, cum prius sacrarium aqua opplesset: invocatoque Domino, exspectantibus cunctis ignis coelo delapsus aquam cum hostia absumpsit. Tum vero [Col. 0122B] populus solo stratus Dominum fateri, idola exsecrari: postremo Eliae jussu profani sacerdotes comprehensi deductique ad torrentem, necati sunt. Redeuntem inde regem propheta prosecutus est: sed cum ei Jezabel regis uxor vitae periculum pararet, ad remotiora secessit. Ibi eum Dominus allocutus est, septem millia virorum esse adhuc pronuntians, qui se idolis non dedissent: mirum id Eliae fuit, qui solum se a sacrilegio immunem esse crediderat.

XLIV. Ea tempestate Achab rex Samariae vineam Nabuthaei adhaerentem sibi concupivit; quam cum ille ei vendere noluisset, dolis Jezabel interfectus est: ita Achab vinea potitus est, cum tamen Nabuthaei mortem doluisse referatur. Mox per Eliam verbo Domini increpitus, agnitoque crimine, cilicio [Col. 0122C] indutus egisse poenitentiam traditur, quo facto imminentem poenam avertit. Namque rex Syriae magno cum exercitu, duobus et triginta regibus in societatem belli adscitis, fines Samariae ingressus, cum rege urbem obsidere coepit. Arctis deinde obsessorum rebus, dat belli conditiones: Si aurum et argentum et feminas tradidissent, fore uti vitae eorum parceret; sed tam injustis conditionibus extrema perpeti satius visum. Et cum jam omnium desperata esset salus, propheta a Domino missus regem adit: hortatur ut in praelium exeat, cunctantem multis confirmat: ita eruptione facta, fusi hostes copiosaque praeda reperta. Sed post annum reparatis viribus Syrus in Samariam regressus, acceptam cladem ultum ire cupiens, rursum victus est, eo praelio CXX millia [Col. 0122D] Syrorum interiere: regi venia data: regnum ei et pristinus status concessus. Tum Achab verbis Dei a propheta increpitus, cur abusus divino munere hosti sibi tradito pepercisset. Igitur Syrus post triennium bellum Hebraeis intulit: adversum hunc Achab pseudoprophetarum impulsu in praelium descendit, spreto Michaea propheta et in vincula conjecto, quod ei exitiabilem fore pugnam denuntiasset, ita eo praelio Achab interfectus Ochoziae filio imperium reliquit.

XLV. Is aeger corpore cum ex ministris, qui idolum pro salute ejus consulerent, misisset; Elias a Deo monitus obviam se eis obtulit, increpitosque renuntiare regi jubet, mortem ejus consecuturam. [Col. 0123A] Tum rex comprehendi eum ac deduci ad se jubet: sed missi, coelesti igne absumpti. Rex, ut propheta praedixerat, obiit: successit autem Joram ei frater ejus, isque duodecim annis imperio potitus est. At in parte duarum tribuum Josaphat rege defuncto Joram filius regnum tenuit annos duodeviginti. Is Achab filiam uxorem habuit, socero quam patri propior. Post hunc Ochozias filius imperium adeptus est: hoc regnante Elias translatus refertur. Eodem tempore Elisaeus discipulus ejus multis signis potens exstitit, quae omnia notiora sunt quam ut nostro stylo egeant: ab eo viduae filius resuscitatus, et Syrus lepra purgatus, et famis tempore omnium rerum copia fugatis hostibus invecta, et in usum trium exercituum aquae praebitae, et de exiguo olei immodicis [Col. 0123B] incrementis solutum mulieris debitum et ipsi sufficiens vivendi substantia data. Hujus temporibus, ut diximus, Ochozias duarum tribuum erat rex; decem vero Joram, ut supra retulimus, imperabat: interque eos foedus ictum; nam et adversus Syros junctis viribus bellatum, et adversum Jehu, qui per prophetam in regem decem tribuum unctus fuerat, pariter in praelium egressi, eadem pugna interiere.

XLVI. Sed regnum Joram Jehu tenuit. Posito Ochozia in Judaea rege, qui uno anno regnavit, mater ejus Gotholia imperium occupavit adempto nepoti imperio, etiam tum parvo puero, cui Joas nomen fuit: sed huic ab avia praereptum imperium, post octo fere annos per Sacerdotem et populum depulsa [Col. 0123C] avia redditum. Hic initio regni observantissimus divini cultus fuit, magnisque sumptibus templum exornavit: post adulatione principum depravatus, adoratusque ab eis, Dei iram meruit. namque ei Azahel rex Syriae bellum intulit: inclinatisque rebus suis, auro templi pacem redemit, nec tamen ea potitus est, facti invidia a suis interfectus anno imperii quadragesimo. Huic Amassia filius successit. At in parte decem tribuum defuncto Jehu Joachas filius ejus regnavit, invisus Deo malis operibus, ob quae regnum ejus Syris praedae fuit, donec Dei misericordia depulsis hostibus pristinum habere statum coeperunt. Joachas diem functus Joae filio reliquit regnum. Is Amassiae regi duarum tribuum civile bellum intulit, victoriaque potitus multam praedam in regnum suum [Col. 0123D] convertit; idque Amassiae ob delictum accidisse traditur: siquidem Idumaeorum fines victor ingressus, idola gentis ejus assumpserat. Hic novem annos regnasse scribitur, quantum in libris Regnorum reperi: sed in Paralipomenis, atque etiam in Chronicis, novem et viginti annos imperium tenuisse annotatum est; ea nimirum id persuadente ratione, quae in his Regnorum libris facile perspici potest. Joram enim rex decem tribuum octavo anno imperii Amassiae traditur regnare coepisse, unumque et quadraginta annos imperium tenuisse: regnante demum Ozia Amassiae filio, quarto imperii ejus anno defunctus est; qua ratione viginti et novem annos Amassiae effecit. Itaque nos hoc ipsum secuti, quia rationem [Col. 0124A] temporum persequi placet, Chronicorum auctoritati accessimus.

XLVII. Igitur Amassiae Ozia filius successit; nam in parte decem tribuum Joas diem functus Joram filio locum fecerat: postque hunc Zacharias ejus filius regnavit. Horum nos regnum, omniumque qui in parte decem tribuum Samariae praefuerunt, annotanda esse tempora non putavimus: quia brevitati studentes, superflua omisimus: et ad cognitionem temporum ejus potissimum partis annos credimus persequendos, quae in captivitatem posterius abducta prolixius tempus in regno habuit. Igitur Ozias regnum Judae adeptus praecipuam curam Domini cognoscendi habuit, Zacharia propheta plurimum usus (Esaias etiam sub hoc primum prophetasse [Col. 0124B] traditur), quo merito prosperis eventibus adversus finitimos bella gessit. Arabas etiam devicit. Jamque Aegyptum terrore nominis sui concusserat, elatusque secundis rebus illicita praesumens, incensum Deo obtulit: quod solis facere sacerdotibus fas erat. Itaque cum per Azariam sacerdotem increpitus eo loco decedere cogeretur, atque in iram exarsisset, lepra oppletus decessit: quo morbo affectus vita functus est, cum regnasset annos duos et quinquaginta. Regnum inde Joathae filio datum: isque admodum sanctus fuisse traditur, prospereque imperium administravit: gentem Ammonitarum bello victam stipendium praestare coegit: regnavit autem annis XVI eidemque Achaz filius successit.

XLVIII. Celebris circa haec tempora Ninivitarum [Col. 0124C] fides traditur. Id oppidum, olim ab Assur Sem filio conditum, caput regni Assyriorum fuit, frequens tum incolentium multitudine, alens virorum millia C et XX, atque, ut in magno populo, abundans vitiis. Queis Deus motus Jonam prophetam ex Judaea ire praecepit, ac denuntiare urbi excidium, sicut olim Sodoma et Gomorrha divinis ignibus conflagrassent. Verum prophet apraedicationis istius ministerium detrectans, non contumacia, sed praescientia qua videbat Dominum poenitentia populi placandum, navim quae longe diversa regione Tharsos petebat, conscendit. Sed, ubi in altum processum, nautae saevitia maris compulsi, quisnam esset mali causa sorte exploravere. Cum super Jonam sors decidisset, tamquam piaculum tempestatis in profundum projectus [Col. 0124D] est: exceptusque a ceto, marino monstro, ac devoratus, post triduum fere Ninivitarum littoribus ejectus jussa praedicat: Urbem scilicet ob peccata populi triduo perituram. Igitur non dissimulanter, ut olim Sodomis, audita est vox Prophetae: ac statim jussu regis exemploque populus universus, quin et recens nati, cibo potuque abstinentur: jumenta itidem et diversi generis animalia compulsa fame ac siti lamentantium speciem cum hominibus praebebant. Ita imminens malum aversum. Jonae apud Deum conquerenti, quod fides dictis non adfuisset, responsum, Poenitentibus veniam negari non posse.

XLIX. At in Samaria Zachariam regem admodum impium, quem superius regnasse memoravimus, Sella [Col. 0125A] quidam interemit, regnumque occupavit: idemque Manae insidiis, exemplo facti sui, perit. Mane ereptum Sellae imperium tenuit, filioque Pache reliquit: eumdem vero Pache quidam ejusdem nominis interemit, regnumque occupavit; mox ab Osee peremptus, eodem scelere quo assumpserat imperium, amisit. Hic ultra omnes reges superiores impius, poenam sibi perpetuamque genti captivitatem a Deo meruit; namque ei Salmanassar rex Assyriorum intulit bellum, victumque tributarium sibi effecit. Sed cum occultis consiliis rebellionem pararet, regemque Aethiopum qui tum Aegyptum obtinebat, in auxilium accerserit, idque Salmanassar comperisset, perpetuis eum vinculis in carcerem conjecit, urbemque excidit: populum universum in regnum suum abduxit, Assyriis [Col. 0125B] in hostili solo ad custodiam positis (exinde ea pars Samaria appellata: quod lingua Assyriorum custodes Samaritas vocant), ex quibus plerique divinas ceremonias receperunt reliquis in errore gentilitatis perseverantibus. Hoc bello Tobias in captivitatem ductus est. At in parte duarum tribuum rex Achaz ob impietatem invisus Deo, cum finitimorum bellis saepe premeretur, deos gentium colere decrevit, nimirum quia eorum auxilio victores frequentibus praeliis exstitissent: ita in hoc nefariae mentis piaculo diem functus est, cum XVI annis in regno fuisset.

L. Huic Ezechias filius successit, multum paterni dissimilis ingenii: namque initio regni populum sacerdotesque ad Dei cultum cohortatus, multis [Col. 0125C] disseruit. Ut frequenter castigati a Domino, saepius essent misericordiam consecuti: ut postremum decem tribus in captivitatem nuper adductae sacrilegii poenas dissolverent: curandum eis sedulo, ne eadem pati mereantur. Ita conversis ad religionem omnium animis, levitas sacerdotesque omnes ad celebranda secundum legem sacrificia ordinavit: celebrarique Pascha instituit, quod jam pridem fuerat omissum; cumque dies festus adesset, dimissis per omnem terram nuntiis: conventus diem edixit: ut, si quis post abductionem decem tribuum in Samaria resedissent, ad solemne sacrum convenirent: ita frequentissimo conventu dies sacer publica laetitia exactus, longo post intervallo religione legitima per Ezechiam restituta. Pari deinde industria qua divina [Col. 0125D] curaverat, rem bellicam administravit, allophylosque frequentibus praeliis contudit, donec ei Sennacherib rex Assyriorum bellum intulit. Magno cum exercitu fines ejus ingressus, lateque agris vastatis, nullo obsistente urbis obsisidionem urgebat: Ezechias enim multitudine inferior, non ausus manum conserere, muris se tuebatur. Rex Assyrius portis adsultans, minitari excidium, deditionem imperare: Ezechiam frustra Deo confidere: se Dei nutu potius arma sumpsisse: victorem omnium gentium, eversorem Samariae effugi non posse, ni matura deditione sibimet consuluisset. In hoc rerum statu Ezechias Deo fretus, Esaiam prophetam consulit, ejusque responso edocetur, Nihil ex hoste [Col. 0126A] periculi fore: divinum autem: uxilium non defuturum.

LI. Nec multo post Tharacas rex Aethiopum regnum Assyriorum invadit: quo nuntio Sennacherib ad sua tuenda conversus, fremens et clamitans, Victori sibi victoriam eripi, bellum omisit, missis ad Ezechiam litteris cum verborum contumeliis denuntians, se paulo post rebus domi compositis ad excidium Judaeae mature rediturum. Sed nihil his Ezechias motus orasse Dominum traditur, ne hanc tantam hominis insolentiam inultam sineret: ita eadem nocte Angelus castra Assyriorum aggressus, multa hominum millia letho dedit; rex trepidus in oppidum Niniven confugit, ibique a filiis interfectus dignum se exitum tulit. Per idem tempus Ezechias aeger [Col. 0126B] corpore, morbo incubuerat. Cumque Esaias ei verbum Domini annuntiasset, vitae ejus finem adesse, flesse rex traditur, ita XV annos prorogari sibi ad vitam meruit: quibus peractis, nono et vigesimo imperii anno decessit, regnum Manasse filio reliquit. Is a patre multum degenerans, relicto Domino culturas impias exercuit: ob quod in potestatem Assyriorum traditus, malo coactus agnovit errorem, populumque adhortatus est, uti relictis idolis Dominum colerent. Nihil sane dignum memoria gessit: regnavit autem annos V et L. Amon deinde filius ejus regnum adeptus est, nec ultra biennium eo potitus est: paternae impietatis haeres, Domini negligens, suorum insidiis circumventus periit, ad Josiam filium imperium devolutum.

[Col. 0126C] LII. Is admodum religiosus fuisse traditur, summaque cura divina administrasse, Helchia sacerdote usus bene. Is cum in templo librum verbi Dei scriptum, repertum a sacerdote legisset, quo continebatur, Hebraeam gentem ob crebras impietates et sacrilegia delendam; piis ad Deum precibus fletuque jugi imminentem cladem avertit. Quod ubi indultum sibi per Holdam prophetissam comperit, majore cura, utpote obligatus divinis beneficiis, cultum Dei exercuit. Igitur vasa omnia anteriorum regum superstitionibus idolis consecrata cremavit; namque eo profani ritus in valuerant, ut soli ac lunae divinos honores darent, eisdemque etiam ex metallis sacraria aedificarent: quibus Josias in pulverem redactis, sacerdotes quoque profanarum aedium interfecit. [Col. 0126D] Sed ne sepulcris quidem impiorum pepercit: quod olim praedictum a propheta, impletum animadversum est. Hujus octavo et decimo imperii anno Pascha celebratum. Post triennium fere adversus Nechao regem Aegypti, qui bellum Assyriis inferebat, in praelium egressus, priusquam inter se acies concurrerent, sagitta ictus est: exque eo vulnere in urbem relatus, decessit, cum regnasset annos I et XX.

LIII. Joachas inde filius ejus regnum adeptus, tribus mensibus tenuit, captivitati ob impietatem destinatus: namque eum Nechao rex Aegypti victum captumque duxit, nec multo post in vinculis diem functus est. Judaeis stipendium annuum imperatum: [Col. 0127A] rex eis Eliachim arbitrio victoris datus, qui postea immutato nomine Joachim vocitatus est. Hic Joachae frater, Josiae filius fuit, fratri quam patri propior, sacrilegio invisus Deo. Igitur cum regi Aegyptio pareret, quippe cui tributum penderet, Nabuchodonosor rex Babylonius Judaeam terram occupavit armis, et per triennium jure belli victor possedit: etenim cedente jam rege Aegypti, determinatisque inter eos imperii finibus convenerat, Judaeos ad Babylonem pertinere. Ita cum Joachim, exactis in regno annis undecim, filio ejusdem nominis locum fecisset, isque regis Babylonii in se iram concitasset (Deo nimirum agente, cui constitutum erat Judaeam gentem captivitati et internecioni dare), Nabuchodonosor Hierosolymam cum exercitu ingressus, urbem [Col. 0127B] murosque ac templum solo stravit: auri immensum modum, et sacra ornamenta vel publica vel privata, puberesque omnes virilis ac muliebris sexus transtulit, relictis, quorum imbecillitas aut aetas fastidio victoribus fuit. Quae turba, inutilis servitio, exercendis colendisque agris, ne incultum esset solum, deputata: eisdemque rex Sedechias praepositus, ademptis viribus inani tantum umbra regii nominis concessa. Sed Joachim tribus mensibus tempus imperii habuit. Is cum populo Babyloniam translatus, et in carcerem conjectus est. Trigesimum post annum emissus, atque a rege in amicitiam receptus, mensaque et consiliis participatus, non sine solatio depulsae calamitatis decessit.

LIV. Interea Sedechias rex turbae inutilis, quamquam [Col. 0127C] sine viribus, infido ingenio et Dei immemor, qui non intelligeret captivitatem ob delicta gentis illatam, postremis denique malis debitus, regis animum offendit. Ita ei post novem annos Nabuchodonosor [Col. 0128A] bellum intulit, compulsumque intra muros confugere triennio obsedit. Qua tempestate Hieremiam prophetam, qui jam saepius imminere urbi captivitatem pronuntiaverat, consulit, si quid spei forsitan superesset. Sed ille coelestis irae non ignarus, eadem saepius interrogatus respondit, ipsi regi specialem poenam denuntians. Tum vero Sedechias in iram excitatus, trudi prophetam in carcerem jubet: moxque eum crudelis facti piguit; sed obsistentibus Judaeorum principibus, quibus jam inde a principio moris fuerat bonos premere, absolvere innocentem non est ausus. Iisdem cogentibus, in lacum immensi profundi, coenoque ac sordibus, atque ex eo exitiabili fetore horridum, demissus est, ut ne simplici quidem morte exspiraret. Sed rex licet impius, [Col. 0128B] aliquanto tamen sacerdotibus mitior, educi prophetam de lacu et carceris custodiae reddi jubet. Interea obsessos vis hostium et penuria urgebat: consumptisque omnibus quae mandi poterant, fames invaluerat. Ita defessis inedia defensoribus, oppidum captum incensumque: rex, ut propheta dixerat, effossis oculis, Babyloniam translatus: Hieremias misericordia hostili carcere exemptus. Cum eum Nabuzardan princeps regius captivum cum caeteris duceret, delata sibi optione ab eo, utrum in solo patrio deserto desolatoque subsistere, an secum abire in summis honoribus vellet, residere in patria maluit. Nabuchodonosor, abducto populo, residuis (quos belli conditio vel praedae fastidium relinqui a victoribus fecerat) Godoliam ejusdem gentis [Col. 0128C] praeposuit, absque ullo insigni regio aut imperii nomine: quia praeesse paucis et calamitosis nulla dignitas erat.



LIBER SECUNDUS.
[Col. 0127]

[Col. 0127C] I. Captivitatis tempora prophetarum vaticiniis atque actibus illustrata sunt, maximeque Danielis egregia ad conservandam legem perseverantia, et in absolutione Susannae divino consilio, caeterisque ab eo gestis, quae ordine persequemur. Hic sub rege [Col. 0127D] Joachim captus deductusque Babyloniam, parvus admodum puer: postea ob elegantiam vultus inter ministros regios assumptus, unaque cum eo Ananias, Misael et Azarias. Sed cum eos rex delicatioribus cibis curari praecepisset, idque Asphanae eunucho negotii dedisset, Daniel paternarum traditionum memor, ne ex mensa regis gentilium cibis participaret, poposcit ab eunucho, ut leguminibus tantum uterentur. Causante Asphane, ne dissimulatum imperium regis consecutura macies proderet, Daniel Domino fretus pollicetur, majoris decoris sibi vultus ex leguminibus quam ex cibis regiis fore; fidesque dictis adfuit, ita ut minime eorum vultus comparabiles [Col. 0128C] haberentur, qui imperialibus impendiis procurabantur. Igitur a rege in honore et gratia adhibiti, prudentia et disciplina brevi omnibus regis proximis antelati. Per idem tempus Susanna quaedam Joachim nupta, spectatae femina pulchritudinis, a duobus [Col. 0128D] presbyteris appetita, cum impudicis non acquievisset, falso crimine incessitur: iisdem presbyteris deferentibus, in remotis locis adolescentem cum ea deprehensum, sed illum juvenili alacritate senum manus effugisse. Ita presbyteris fides habita: judicio populi Susanna damnatur. Quae cum secundum legem ad supplicium duceretur, Daniel tum annos natus XII, increpitis Judaeis quod innocentem morti dedissent, reducere eam in judicium, causamque denuo audiri postulat. Enimvero multitudo Judaeorum quae tum aderat, non sine Domino existimans puerum contemptae aetatulae in hanc constantiam prorupisse, favore accommodato, in concillum revertitur. [Col. 0129A] Initur denuo judicium: Danieli, ut inter majores natu resideret, delatum. Igitur separari accusatores jubet: unumque ex eis interrogat, sub cujus generis arbore adulteram deprehendisset. Ex varietate responsi falsitas deprehensa: Susanna absoluta: presbyteri, qui innocenti periculum creaverant, capite damnati.

II. Ea tempestate Nabuchodonosor somnium vidit mysterio futurorum mirabile, cujus interpretationem quum per se non posset evolvere, adscitis ad interpretandum Chaldaeis, qui magicis artibus extisque hostiarum scire occulta et futura praecinere videbantur: mox, veritus ne more hominum non vera sed placita regi ex somnio conjectarent, visa supprimit, poposcitque ab eis, ut, si vera in his divinatio [Col. 0129B] esset, somnium ipsum sibi dicerent: tum demum interpretationi eorum crediturum, si prius enuntiando somnium artis periculum fecissent. Illi vero tantam molem abnuentes, non esse id humanae opis confitebantur. Rex motus, quod falsa divinandi professione homines erroribus illuderent, cum astricti praesenti negotio nihil scire se confiterentur: ita edicto regis in eos animadversum, palamque omnes hujus artis interficiebantur. Quod ubi Danieli compertum, regis proximum appellat: enuntiationem somnii interpretationemque ejus pollicetur. Res ad regem defertur: Daniel accersitur; jam revelato sibi per Dominum mysterio, visio regis refertur, solutioque. Sed res postulat, ut regis somnium et interpretationem prophetae et consequentium fidem [Col. 0129C] exponamus. Viderat rex per soporem imaginem capite aureo brachiisque argenteis, ventre et femoribus aereis, cruribus ferreis, quae in pedes partim ferreos, partim fictiles desinebat. Sed ferrum atque testum inter confusum coire non poterat. Ad extremum, imaginem lapis sine manibus abscissus proterebat: redactaque omnia in pulverem, vento ablata.

III. Igitur secundum prophetae interpretationem imago visa figuram mundi gerit: caput aureum Chaldaeorum imperium est: siquidem id primum et opulentissimum fuisse accepimus. Pectus et brachia argentea secundum regnum annuntiant: Cyrus enim victis Chaldaeis atque Medis imperium ad Persas contulit. In ventre aereo tertium regnum portendi [Col. 0129D] pronuntiatur; idque impletum videmus: siquidem Alexander ereptum Persis imperium Macedoniae vindicavit. Crura ferrea imperium quartum, idque Romanum, intelligitur, omnibus ante regnis validissimum. Pedes vero partim ferrei, partim fictiles, dividendum esse Romanum regnum, ita ut numquam inter se coeat, praefigurant; quod aeque impletum est: siquidem jam non ab uno imperatore, sed etiam a pluribus, semperque inter se armis aut studiis dissentientibus res Romana administratur. Denique commisceri testum atque ferrum numquam inter se coeuntem materiam, commistiones humani generis futurae a se invicem dissidentes significantur: siquidem Romanum solum ab exteris gentibus [Col. 0130A] aut rebellibus occupatum, aut dedentibus semper pacis specie traditum constat; exercitibusque nostris, urbibus atque provinciis permistas barbaras nationes, et praecipue Judaeos inter nos degere, nec tamen in mores nostros transire, videamus. Atque haec esse postrema tempora prophetae annuntiant: in lapide vero sine manibus abscisso, qui aurum, argentum et ferrum testumque comminuit, Christi figuram esse. Is enim non conditione humana editus (siquidem non ex voluntate viri, sed ex Deo natus est) mundum istum, in quo sunt regna terrarum, in nihilum rediget, regnumque aliud incorruptum atque perpetuum, id est futurum saeculum, quod sanctis paratum est, confirmabit: de quo uno adhuc quorumdam fides in ambiguo est, non credendum [Col. 0130B] de futuris, cum de praeteritis convincantur. Igitur Daniel multis a rege muneribus donatus, praefectus Babyloniae atque omni imperio, in summis honoribus habebatur; ejus suffragio Ananias, Azarias et Misael ad summam aeque dignitatem et potestatem provecti. Eodem fere tempore praeclara Ezechielis prophetia exstitit, revelato ei futurorum et resurrectionis mysterio: exstat liber magni operis, et cum cura legendus.

IV. At in Judaea, cui post excidium Hierosolymae Godoliam praepositum supra memoravimus, aegre ferentes Judaei principem sibi ex stirpe non regia arbitrio victoris datum, Ismael quodam duce et concitatore nefandae conjurationis, dispositis eum in convivio insidiis peremerunt. At hi qui extra [Col. 0130C] noxiam fuerant, ultum ire facinus cupientes, propere adversum Ismael arma capiunt; sed ille, quia cognovit exitium sibi imminere, relicto exercitu quem contraxerat, non amplius quam octo comitantibus ad Ammonitas confugit. Igitur populum universum metus pervaserat, ne paucorum scelus omnium exitio rex Babylonius ultum iret: nam praeter Godoliam multos ex Chaldaeis cum eo interfecerant. Itaque consilium ineunt fugiendi in Aegyptum. Sed prius Hieremiam frequentes adeunt, sciscitantes divinum responsum; at ille verbis Dei universos hortari: In solo patrio manerent: si id fecissent, Dei praesidio tuendos, nullumque a Babyloniis periculum fore: sin Aegyptum peterent, omnes ibi ferro ac fame diversoque mortis genere [Col. 0130D] perituros. Sed plebs, assueto malo, insolens parendi salubribus consiliis et divino imperio, profecta est in Aegyptum; quid de ea postea actum, sacris litteris siletur, nobis nihil compertum.

V. Hoc tractu temporum Nabuchodonosor elatus rebus secundis statuam sibi auream immensae magnitudinis posuit, adorarique eam ut sacram effigiem praecepit; quod cum certatim ab omnibus (depravatis adulatione omnium animis) fieret, Ananias, Azarias et Misael profano officio abstinuerunt, non ignorantes honorem hunc soli Deo debitum. Igitur rei ex edicto regis constituuntur: propositaque eis conditio poenarum ardens caminus, ut praesenti metu adorare statuam cogerentur. Verum [Col. 0131A] illi devorari ignibus, quam piaculum committere, maluerunt. Itaque vincti pedibus in medias flammas conjiciuntur. Sed ministros infandi operis, dum promptius damnatos in ignem propellunt, flamma absorbuit: Hebraeos (mirum dictu, et incredibile non visentibus) ignis non attigit, quum a spectantibus deambulantes in camino psalmum Deo dicere cernerentur: visusque cum his inter ignem quartus specie angeli, quem Nabuchodonosor propius intuitus, filium Dei se vidisse confessus est. Tum rex haud dubius divinam in re praesenti fuisse virtutem, missis per omne regnum suum edictis, facti miraculum provulgavit; confessus soli Deo honorem deferendum. Nec multo post rex objecto sibi somnio, mox voce etiam coelo emissa admonitus, potestate regia abjecta, atque [Col. 0131B] ab omni conversatione humana remotus, herbis tantum vitam sustinens egisse poenitentiam traditur; servatum ei nutu Dei imperium, donec impleto tempore, agnito demum Deo, post septem annos et regno et statui pristino restitutus est. Hic post devictum, ut supra diximus, Sedechiam, quem captivum Babylonem transtulit, regnasse traditur annos VI et XX, quamquam id non in Sacra Historia scriptum invenerim: sed forte accidit, ut dum multa evolverem, annotationem hanc jam interpolato per aetatem libello sine auctoris nomine reperirem, in quo regum Babyloniorum tempora continebantur: quam praetereundam non putavi, siquidem et Chronicis consentiret, et ita illius nobis [Col. 0131C] ratio quadraret, ut per ordinem regum, quorum tempora continebat, usque in primum Cyri regis annum LXX annos (tot enim per sacram Historiam a captivitate usque ad Cyrum fuisse referuntur) impleret.

VI. Post Nabuchodonosor, filius ejus regnum est adeptus, quem in Chronicis Evilmarodach fuisse vocitatum reperi. Hic duodecimo imperii anno diem functus fratri minori, qui Balthasar dictus est, locum fecit. Is cum quarto et decimo anno publicum epulum principibus ac praefectis suis daret, sacra vasa, quae per Nabuchodonosor de templo Hierosolymae ablata, nec in regales usus usurpata sed recondita in thesauris habebantur, proferri imperavit. Cum his per luxum ac licentiam [Col. 0131D] regalis convivii promiscue omnes virilis ac muliebris sexus, uxores concubinaeque ejus uterentur, subito rex in pariete conspicit digitos scribentes: cernebanturque in versum ductae litterae; sed qui posset scripta legere non reperiebatur. Igitur rex perterritus magos et Chaldaeos advocat: quibus mussitantibus nec quidquam respondentibus, regina regem admonet: Esse quemdam Hebraeum, Daniel nomine, qui olim Nabuchodonosor occulti mysterii somnium revelasset, jam tum ob illustrem sapientiam summis honoribus donatum. Itaque accitus Daniel, perlegit interpretatusque: Ob delictum regis, qui sacra Deo vasa temerasset, ipsi exitium imminere, regnumque ejus Medis ac Persis datum; quod mox [Col. 0132A] consecutum est: nam eadem nocte Balthasar interiit, regnumque ejus Darius natione Medus occupavit. Danielem illustri opinione compertum universo imperio praeposuit, secutus superiorum regum judicium: nam et Nabuchodonosor eum regno praefecerat, et Balthasar veste purpurea et torque aureo donatum, tertium regni principem constituerat.

VII. Igitur hi qui una cum eo rerum potentes erant, exagitati invidia, quod eis alienigena captivae gentis fuisset aequatus, regem depravatum adulatione compellunt, ut sibi diebus proximis triginta, divini honores darentur, neque cuiquam liceret Dominum nisi regem precari. Facile id Dario persuasum, stultitia regum omnium, qui sibi divina vindicant. Igitur Daniel non rudis neque inscius Deo preces non homini deferendas, reus constituitur, [Col. 0132B] edicto regis non paruisse: multumque abnuente Dario, cui charus acceptusque semper fuerat, principes pervicere, ut in lacum demitteretur; sed objecto bestiis nullum periculum fuit. Quod cum rex comperisset, accusatores deputari leonibus praecepit, qui non simili exemplo perfuncti sunt: nam continuo devorati ferarum famem expleverunt. Daniel clarus ante, clarior haberi coepit. Rex antiquato edicto suo, novum proposuit: Relictis erroribus ac superstitionibus Deum Danielis colendum. Exstant etiam visiones ejus, quibus consequentium saeculorum ordinem revelavit, annorum etiam numerum complexus, intra quem Christum, sicut factum est, descensurum ad terras pronuntiavit, [Col. 0132C] venturumque Antechristum manifeste exposuit. Quod si quis studiosior erit, rectius ibi quaesitum reperiet: nobis propositum est rerum tantum ordinem contexere. Darius duodeviginti annos regnasse traditur, qua tempestate Astyages Medis imperabat.

VIII. Hunc Cyrus, ex filia nepos ejus, regno expulit Persarum usus armis: unde summa imperii ad Persas translata est. Babylonii quoque in potestatem ditionemque ejus concessere. Igitur initio regni, propositis publice edictis, dat potestatem Judaeis in solum patrium redeundi: sacra etiam vasa, quae Nabuchodonosor de templo Hierosolymae abstulerat, reddidit. Itaque pauci tum in Judaeam regressi: caeteris redeundi animus, an facultas defuerit, parum comperimus. Erat ea tempestate [Col. 0132D] apud Babylonios Beli antiquissimi regis, cujus etiam Virgilius meminit, ex aere simulacrum, quod superstitione hominum consecratum Cyrus quoque adorare erat solitus, antistitum ejus dolo illusus, qui vesci effigiem illam atque potare affirmabant, cum diurnam pensitationem, quae idolo inferebatur, clam ipsi absumerent. Igitur Cyrus, cum Daniele familiariter uteretur, quaerit ab eo, cur simulacrum non adoraret, cum manifestum viventis Dei esset indicium, absumentis ea quae inferebantur? Daniel ridens hominis errorem, negare id posse fieri, ut aes illud, id est bruta materies, cibo uteretur aut potu. Acciri ergo rex sacerdotes jubet (nam fere ad septuaginta erant) adhibitoque eos [Col. 0133A] terrore increpitat, Quis impensa consumeret, cum Daniel vir prudentia insignis minime id ab insensibili simulacro posse fieri contenderet? Tum illi confisi parato dolo, inferre et obsignari a rege templum deposcunt; uti, nisi omnia postero die absumpta deprehenderentur, morte poenas persolverent: dum eadem conditio Danieli maneret. Itaque signo regis templum obsignatur, cum prius Daniel sacerdotibus insciis pavimentum cinere aspersisset, ut introeuntium occultos aditus vestigia proderent. Igitur postero die rex templum ingressus animadvertit absumpta quae idolo apponi jusserat. Tum Daniel occultam fraudem vestigiis prodentibus reserat: Sacerdotes cum uxoribus et filiis suffosso foramine ingressos ea quae idolo apposita [Col. 0133B] fuerant devorasse. Ita omnes jussu regis interfecti: templum ac simulacrum Danieli in potestatem datum, atque arbitrio ejus dirutum.

IX. Interea Judaei, quos ex permissu Cyri in patriam regressos supra memoravimus, urbem ac templum restituere aggressi, ut pauci atque inopes, parum proficiebant; donec centesimo fere anno, Artaxerxe rege Persis imperitante, per eos qui locis praeerant ab aedificando sunt deterriti. etenim tum Syria atque omnis Judaea sub Persarum imperio per magistratus ac praesides regebatur. Igitur his consilium fuit regi Artaxerxi scribere, Non oportere Judaeis restituendae urbis suae copiam dari, ne pro contumaci ingenio, resumptis viribus, aliis gentibus imperare soliti non paterentur sub alieno [Col. 0133C] imperio degere. Ita comprobato a rege praesidum consilio prohibita urbis aedificatio, usque in secundum Darii regis annum dilata est. Sed hoc tractu temporum qui reges Persis imperaverint, inserimus, quo facilius annorum series in ordinem contexta prodatur. Post Darium Medum, quem duodeviginti annos regnasse significavimus, Cyrus uno et triginta annis rerum potitus est: Scythis bellum inferens in praelio cecidit, secundo anno postquam Tarquinius Superbus Romae regnare coeperat. Cyro Cambyses filius ejus successit, regnavitque annos novem. Hic cum Aegyptum atque Aethiopiam bello premeret et subegisset, victorque in Persas reverteretur, casu se ipsum vulneravit, ex eoque ictu periit. Post hujus mortem Magi duo fratres natione [Col. 0133D] Medi menses septem Persarum regnum obtinuerunt. Ad hos interficiendos septem nobilissimi Persae conjuraverunt, quorum princeps fuit Darius Hystaspis filius, natus ex fratre patruele Cyri, omniumque consensu regnum ei delatum: regnavit annos sex et triginta. Hic ante quadriennium quam decederet, apud Marathonam pugnavit celeberrimo Graecis Romanisque historiis praelio. Id gestum post Romam conditam anno fere ducentesimo et sexagesimo, Macerino et Augurino consulibus, abhinc annos, si tamen investigatio Romanorum consulum non fefellit, IC CCC LXXX et VIII: omne enim tempus in Stiliconem consulem direxi. Post Darium Xerxe, fuit, isque unum et viginti annos regnasse [Col. 0134A] traditur: quamquam in plerisque exemplaribus viginti et quinque annos imperii ejus fuisse reperi. Huic successit Artaxerxes, cujus supra mentionem fecimus. Hic cum inhiberi aedificationem urbis Judaeae templique jussisset, suspensum opus usque in secundum Darii regis annum pependit. Sed ut usque ad cum temporum ordo connexus sit; Artaxerxes regnavit annos unum et quadraginta, Xerxes duobus mensibus, postque eum Sucdianus septem mensibus fuit.

X. Darius deinde, sub quo templum est restitutum, regnum adeptus est, cui Ochus tum nomen erat. Hic cum ex Hebraeis tres adolescentes spectatae fidei corporis custodes haberet, unusque ex his prudentiae documento admirationem regis in se convertisset; [Col. 0134B] delata sibi optione petendi, si quid animo concepisset, ingemiscens patriae ruinis, copiam restituendae urbis poposcit, meruitque a rege, ut subregulis ac praesidibus imperaret, ut aedificationem sacrae aedis praebitis impendiis maturaret. Ita templum quadriennio consummatum, sexto post anno quam Darius regnare coeperat: idque Judaeis satis visum: et quia magnae molis erat urbem restituere, diffisi viribus, opus multi laboris incipere non ausi, templo continebantur. Per idem tempus Esdras scriba legis post viginti fere annos quam templum fuerat consummatum, defuncto jam Dario, qui unum de viginti annis rerum fuerat potitus, permissu Artaxerxis secundi, non illius qui inter duos Xerxes fuit, sed hujus qui Dario Ocho successerat, [Col. 0134C] Babylonia profectus, multique eum secuti Hierosolymam pervenere; vasa quoque diversi operis et dona, quae rex templo Dei miserat, cum duodecim levitis: vix enim hic numerus ex illa tribu repertus traditur. Is cum deprehendisset Judaeos gentilium connubiis permistos, multis increpitos renuntiare istiusmodi matrimoniis, ac filios ex his susceptos extrudi jubet: omnesque dicto paruere: purgatus populus veteris legis ritum agebat. Caeterum Esdram nihil super reficienda urbe egisse comperio: credo, potiorem curam ratus plebem corruptis moribus reformare.

XI. Erat ea tempestate apud Babyloniam Necmias minister regius, gente Judaeus, Artaxerxi merito obsequiorum charissimus. Is Judaeos percontatus, quis [Col. 0134D] paternae urbis status esset, ubi comperit in iisdem ruinis jacere patriam, totis sensibus conturbatus, cum gemitu multisque lacrymis orasse ad Deum traditur, delicta gentis suae reputans, misericordiamque divinam efflagitans. Igitur cum eum rex inter epulas moestum extra solitum animadvertisset, poposcit ab eo causam dolorum ut exponeret; tum ille adversa gentis suae et ruinam civitatis deflere, quae jam per annos fere ducentos et quinquaginta solo strata, malorum testimonium, spectaculum inimicis praeberet: daret sibi eundi et restituendae ejus potestatem. Paruit rex piis precibus, statimque eum cum praesidio equitum, quo tutius iter ageret, dimisit, datis ad praetores epistolis, [Col. 0135A] ut necessaria praeberent. Is cum Hierosolymam pervenisset, viritim populo opus urbis distribuit; et certatim jussa omnes curabant, jamque ad medium machinae processerant, cum, flagrante invidia gentium, vicinae urbes conspirant opera interrumpere, Judaeosque ab aedificando deterrere. Sed Neemias, dispositis adversum incursantes praesidiis, nihil territus coepta explicuit, consummatoque muro, et valvis portarum perfectis, per familias construendis interius domibus urbem dimensus est, censuitque populum minime urbi parem: neque enim amplius quam ad quinquaginta millia promiscui sexus atque ordinis reperta, tantum ex illo quondam immani numero frequentibus bellis absumptum, aut captivitate detentum: nam olim hae duae tribus, quarum hoc residuum fuit, cum [Col. 0135B] ab his decem tribus separatae sunt, CCC et XX millia virorum armaverant: a Deo ob peccatum internecioni et captivitati datae, ad hanc usque paucitatem devenerant. Sed haec, ut dixi, plebs duarum tribuum fuit: decem vero prius ductae, per Parthos, Medos, Indos atque Aethiopas dispersae numquam in solum patrium sunt regressae; hodieque barbararum gentium imperiis continentur. Sed consummatio restitutae urbis XXX et II imperii Artaxerxis anno refertur: a quo tempore usque ad Christi crucem, id est Fusium Geminum et Rubellium consules, anni CCCXC et VIII. Caeterum a restitutione templi usque in eversionem, quae sub Vespasiano consule augusto per Titum Caesarem consummata est, anni CCCC LXXX et III. Praedictum id olim est a Daniele, qui ab instauratione [Col. 0135C] templi usque in eversionem LX et IX hebdomadas futuras pronuntiaverat. A die autem captivitatis Judaeorum usque in tempus restitutae civitatis fuerunt anni CCLX.

XII. Hoc temporum tractu Esther atque Judith fuisse arbitramur; quarum quidem actus quibus potissimum regibus connectam, non facile perspexerim: nam cum Esther sub Artaxerxe rege referatur (porro duos hujus nominis Persarum reges fuisse reperi), multa cunctatio est, cujus haec temporibus applicetur; mihi tamen visum est huic Artaxerxi sub quo Hierosolyma est restituta, Esther historiam connectere: quia non fit verisimile ut, si sub priore Artaxerxe fuisset, cujus tempora . . . complexus est, nullam tam illustris feminae mentionem retulisset; [Col. 0135D] maxime cum ab illo Artaxerxe inhibitam templi aedificationem, sicut supra memoravimus, constet: neque Esther passura fuerit tum, si in illius matrimonio tum fuisset; nunc gesta edisseram. Erat ea tempestate regi in matrimonio Vastis quaedam, mirae femina pulchritudinis: cujus cum formam omnibus praedicaret, die quodam cum publicum convivium dabat, adesse reginam demonstrandae pulchritudinis gratiam jubet. Illa vero stulto rege consultior, pudens virorum oculis spectaculum corporis praebere, jussa abnuit; qua contumelia barbarus animus permotus uxorem matrimonio ac regia depellit. Igitur cum in locum ejus puella regis conjugio quaereretur, reperta est Esther caeteras specie vincere: haec Judaea ex [Col. 0136A] tribu Benjamin, utroque parente orba a Mardochaeo patruele fratre educta. Quum ad regales nuptias duceretur, mandante educatore genus ac patriam occultavit: admonita ne paternarum traditionum immemor, etsi in matrimonium alienigenae captiva succederet, gentium cibis participaret.

XIII. Igitur juncta regi, brevi, ut fit, vi pulchritudinis totum ejus animum facile cepit: adeo ut eam aequatam imperio, insigni regio, veste purpurea donaret. Qua tempestate Mardochaeus inter proximos regis erat, pro virili portione negotiorum familiarium curator. Is compositas a duobus spadonibus regi insidias prodiderat: atque ex eo charior, summisque honoribus donatus. Erat ea tempestate regi Aman quidam perfamiliaris, quem aequatum sibi [Col. 0136B] adorari more regum praeceperat. Id Mardochaeus unus ex omnibus facere fastidiens, odia Persae in se graviter accenderat. Igitur Aman ad perniciem Hebraei animum intendens, regem adit; affirmatque, esse in regno ejus hominum genus pravis superstitionibus Deo hominibusque invisum, externis legibus vivens, dignum exitio: rectum esse omnes hujus gentis internecioni dare, exque eorum bonis immensas opes pollicetur. Facile id barbaro persuasum: edictum emittitur, Judaeos necandos; missique continuo, qui per omne regnum ab India usque Aethiopiam edictum promulgarent. Id ubi Mardochaeo compertum, conscissis vestibus sacco obvolvitur, conspersusque cinere pergit ad regiam, ibique ejulatu multo cuncta questibus replet: Facinus indignum, [Col. 0136C] immeritam gentem perire, neque ullam pereundi causam dari. Esther lamentantis voce excita, rem, ut erat, cognoscit; tum vero anceps consilii, quia adeundi regem potestas non erat: etenim more Persarum reginae introire ad regem, nisi accersitae, non licet: nec tamen cum fuerit regi libitum, sed statuto tempore admittitur; et forte tum ita evenerat, ut diebus triginta proximis separata a conspectu regis Esther haberetur. Igitur audendum aliquid pro civibus rata, etsi certa pestis adesset, pulchro in negotio occumbere parat: invocato prius Domino aulam regis ingreditur. At barbarus re insolita perculsus, paulatim blandimento muliebri delinitus, postremo ad coenam reginae perducitur, unaque cum illo Aman ille regi charus et Judaeae genti [Col. 0136D] infestus. Igitur cum jam post epulas multis poculis convivium calere coepisset, Esther genibus regis advolvitur, gentis suae perniciem deprecatur. Rex vero nihil se petenti, si quid ultra peteret, negaturum pollicetur. Tum Esther arrepto tempore, Amanis mortem flagitat in ultionem gentis quam perditam cupierat. Sed rex amici memor paulisper cunctatur, deliberandique gratia modicum secessit. Deinde regressus vidit Aman reginae genua complexum: succensus ira, et appetitam reginam clamitans, morte eum affici jubet. Et tum regi compertum erat, poenam crucis per Aman Mardochaeo paratam: ita Aman eidem cruci affigitur, omniaque bona ejus Mardochaeo data, Judaeique sunt absoluti. Artaxerxes [Col. 0137A] regnavit annos duos et sexaginta, eidemque Ochus successit.

XIV. Huic rerum ordini recte Judith actus conseram, traditur enim post captivitatem fuisse; sed quis eo tempore Persis regnaverit, historia divina non edidit: regem tamen sub quo illa gesta sint, Nabuchodonosor nuncupat, non utique eum qui Jerosolymam ceperit, sed nullum hoc nomine post captivitatem apud Persas regnasse reperio, nisi si ob impatientiam et pariles conatus, quicumque ille rex, Nabuchodonosor a Judaeis vocitatus est. Plerique tamen Cambysem Cyri regis filium putant esse, quod victor Aegyptum atque Aethiopiam penetraverit; sed huic opinioni eadem sacra historia repugnat: nam duodecimo regis illius anno Judith fuisse signatur: [Col. 0137B] porro Cambyses non ultra novem annos rerum potitus est. Unde, si in historia opinari licet, sub Ocho rege qui post Artaxerxem secundum fuit, haec gesta crediderim; idque vel ex hoc conjicio, quod idem Ochus (ut in saecularibus quibusdam scriptis legi) natura immitis cupidusque bellorum traditur: nam et arma finitimis intulit, et Aegyptum, quae ante multos annos desciverat, bello recuperavit. Quo tempore etiam sacra eorum, et Apin in Deum receptum irrisisse traditur: quod postea Baguas spado ejus, natione Aegyptius, indignatus, contumeliam gentis morte regis ultus est. Meminit autem hujus Baguae historia divina: nam cum Holofernes jussu regis adversus Judaeos duxerat exercitum, Baguam in iisdem castris fuisse memoravit: unde non immerito in argumentum [Col. 0137C] nostrae opinionis adduxerim, ut rex ille, Nabuchodonosor nuncupatus, Ochus fuerit, sub quo Baguam fuisse mundiales historici prodiderunt. Caeterum illud nemini mirum esse oportebit, quod scriptores saecularium litterarum nihil ex his quae sacris voluminibus scripta sunt, attigerunt; Dei spiritu praevalente, ut intaminata ab ore corrupto et falsis vera miscente, intra sua tantum mysteria contineretur historia, quae separata a mundi negotiis, et sacris tantum vocibus proferenda, permisceri cum aliis velut aequali sorte non debuit; etenim erat indignissimum, ut alia agentibus, aut alia quaerentibus, haec quoque cum reliquis miscerentur. Sed pergam ad caetera, ac per Judith gesta, ut potero, paucis absolvam.

[Col. 0137D] XV. Igitur reversis, ut supra memoravimus in solum patrium Judaeis, necdum composito rerum aut urbis statu, rex Persarum Medis bellum infert, atque adversus regem eorum, Arphaxad nomine, acie confligit: secundo eventu perempto rege, gentem imperio adjungit; idem reliquis nationibus facit, praemisso Holoferne, quem principem militiae delegerat, cum millibus peditum centum et viginti, equitum duodecim. Is Cilicia et Arabia bello vastatis, multas urbes aut vi capit aut metu in deditionem compellit; jamque Damascum admotus exercitus magno Judaeos terrore perculerat: sed impares ad resistendum, neque ad deditionem acquiescentibus animis, expertis quippe usque ante captivitatis mala, [Col. 0138A] ad templum frequentes concurrunt. Ibi communi gemitu permixtoque ululatu divinum auxilium implorant: Satis se Domino ob peccata vel crimina dedisse poenarum: reliquiis saltem servitio nuper exemptis parceret. Interea Holofernes Moabitis in deditionem acceptis, atque adversum Judaeos in societatem belli assumptis; cum ab eorum principibus inquireret, quibusnam viribus freti Hebraei deditioni animos non dedissent; Achior quidam comperta edisserit: Judaeos Dei cultores, pio a Patribus ritu institutos: olim in Aegypto pependisse servitium: inde divino munere eductos, ac siccatum mare pedibus emensos: postremo omnibus gentibus devictis, habitatas majoribus terras recepisse: exin vario rerum statu floruisse, aut concidisse, atque iterum [Col. 0138B] malis emersisse, secundum merita iratum aut placatum Deum vicissitudine expertos; dum peccantes incursionibus hostium aut captivitatibus coercentur, propitio numine semper invicti: caeterum si praesenti tempore absque peccato sint, nullo modo eos posse superari: sin aliter se habeant, facile vincendos. Ad haec Holofernes ferox multis victoriis, nihil sibi invictum ratus, ira accensus cur ex peccato potissimum Judaeorum pendere illius victoria putaretur, propelli Achior in castra Hebraeorum jubet, ut cum his periret, quos vinci non posse affirmaverat, ac tum Judaei montes petiverant: ita, quibus id negotii datum, ima montium successere, ibique vinctum Achior reliquerunt. Quod ubi Judaei animadverterunt, exemptum vinculis in collem perducunt, causas rei [Col. 0138C] quaerentibus, gesta exponit, receptusque parem exitum opperiebatur, is post victoriam circumcisus, Judaeus factus est. Igitur Holofernes, difficultate locorum comperta, quia adiri praecelsa non poterant, montes militibus circumdat, et summa cura Hebraeos aquationibus prohibet: eoque maturius obsidionem sensere. Itaque victi penuria aquae, ad Oziam principem concurrunt proni omnes ad deditionem; ille vero opperiendum paulisper, et divinum auxilium exspectandum respondens, quinto decimo die deditionis tempus constituit.

XVI. Quod ubi Judith compertum (quae viro vidua, praedives opibus, insignis specie, sed moribus quam vultu illustrior, tum in castris erat) arctis suorum rebus etiam certo sibi exitio audendum aliquid et [Col. 0138D] tentandum rata, caput comit, vultu expolitur, comite ancilla castra hostium ingreditur. Statimque ad Holofernem deducta perditas res suorum memorat, se transfugio vitae consuluisse; deinde a duce poscit liberum extra castra nocturno tempore egressum orandi gratia: mandatum id vigilibus, portarumque custodibus. Sed ubi per triduum egrediendi ac redeundi consuetudinem sibi, barbaris fidem fecit, Holofernem cupido incessit dedititiae corpore abuti: etenim forma excellenti Persam facile permoverat. Ita ad ducis tentorium per Baguam eunuchum deducitur, initoque convivio barbarus multo se vino obruit; tum remotis ministris, priusquam vim mulieri inferret, somno captus est. Judith tempore arrepto [Col. 0139A] caput hostis desecat, secumque aufert: et cum secundum consuetudinem castris egredi crederetur, incolumis ad suos regressa est. Postero die Hebraei caput Holofernis de superioribus ostentantes, eruptione facta ad castra hostium pergunt. Tum vero barbari signum pugnae poscentes, tabernaculum ducis frequentes assistunt; ubi truncum corpus repertum, foeda formidine in fugam versi, terga hostibus praebuerunt. Judaei fugientes persecuti, caesisque multis millibus, castris ac praeda potiti. Judith summis laudibus celebrata, centum et quinque annos vixisse traditur. Haec si Ocho rege, ut opinamur, gesta sunt, anno imperii ejus duodecimo; a tempore Hierosolymae restitutae usque in id bellum fuerunt anni duo et viginti. Caeterum Ochus viginti et tres annos [Col. 0139B] regnavit; fuit autem ultra omnes cruentus, et plusquam barbaro animo. Hunc Bagua spado aegrotantem venenis sustulit. Post eum Arses filius ejus triennio imperium tenuit: Darius annos quatuor.

XVII. Adversum hunc Alexander Macedo acie conflixit; eo victo, Persis imperium ademptum, quod ab initio Cyri steterat annos ducentos et quinquaginta. Alexander, victor fere omnium gentium, adiisse Hierosolymae templum dicitur, ac dona intulisse: edixitque per omne imperium quod sui juris effecerat, ut Judaeis ibidem degentibus liberum esset in patriam reverti. Exacto duodecimo imperii anno, septimo postea quam Darium devicerat, apud Babyloniam defunctus est. Regnum amici ejus, qui simul cum illo maxima illa bella gesserant, partiti [Col. 0139C] sunt. Inde aliquanto tempore sine usurpatione regali susceptas partes procuraverunt, Ariddaeo quodam Philippo Alexandri fratre regnante: cui perimbecillo, verbo datum imperium videbatur, re autem penes eos erat qui sibi exercitum et provincias distribuerant. Nec vero hic rerum status diu mansit, omnesque se reges appellari maluerunt. Primus in Syria post Alexandrum Seleucus rex fuit, subjecta eidem Perside ac Babylone: qua tempestate Judaei annuum stipendium talenta regi trecenta argenti dabant; nec tamen per externos magistratus, sed per sacerdotes suos regebantur, patrioque ritu vivebant, donec plerique eorum longa rursum pace corrupti, miscere omnia seditionibus et turbare coeperunt, affectantes summum sacerdotium libidine, [Col. 0139D] avaritia et dominandi cupidine.

XVIII. Namque primum sub rege Seleuco Antiochi magni filio Oniam Sacerdotem, virum sanctum atque integrum, Simon quidam falsis apud regem criminibus insimulatum, exquirere nequiverat. Interjecto deinde tempore, Jason frater Oniae Antiochum regem, qui Seleuco fratri successerat, adiit augmentum stipendii pollicens, si sibi summum sacerdotium traderetur; et quamquam insolitum neque ante permissum cuiquam erat perpetuo sacerdotio perfungi, sollicitus tamen regis animus atque aeger avaritia facile superatus est. Ita depulso Onia, Jasoni Sacerdotium est mandatum. Is foede admodum cives patriamque laceravit. Dein cum per Menelaum quemdam, [Col. 0140A] Simonis illius fratrem, promissam regi pecuniam misisset, patefacta semel ambitioni via, iisdem artibus quibus Jason prius, Menelaus quoque Sacerdotium obtinuerat. Nec multo post, cum is promissum argenti modum non reddidisset, loco pellitur: Lysimachus substituitur. Inde inter Jasonem et Menelaum foeda fuere certamina, donec Jason, profugus patria, excessit. His initiis corruptis moribus eo usque processum, ut plerique popularium ab Antiocho poscerent permitti sibi more gentilium vivere. Quod quum rex petentibus annuisset, certatim pessimus quisque delubra exstruere, idolis supplicare, legem profanare occoeperat. Interea Antiochus rediens ab Alexandria (namque tum bellum regi Aegyptio intulerat, quod jussu senatus et populi [Col. 0140B] Romani deposuit, Paulo et Crasso consulibus) Hierosolymam adiit. Cum discordantem superstitionibus susceptis populum reperisset, legem Dei destruens, et his favens qui impia sequebantur, omnia templi ornamenta detraxit, ac multa caede vastavit. Id gestum ab excessu Alexandri anno centesimo uno et quinquagesimo, Paulo, ut diximus, Crassoque consulibus, post quinquennium fere quam Antiochus regnare coeperat.

XIX. Sed ut temporum ordo consertus sit, ac liqueat evidentius quis hic fuerit Antiochus; regum qui post Alexandrum in Syria fuerunt, et nomina et tempora enumerabimus. Defuncto, ut supra retulimus, rege Alexandro, ab amicis ejus regnum omne divisum, ac regio nomine aliquamdiu administratum [Col. 0140C] est. Seleucus post novem annos in Syria rex est appellatus, regnavitque annos duos et triginta. Post eum Antiochus, filius ejus, annos unum de viginti. Inde Antiochus, Antiochi filius, qui et Thaeus cognominatus est, annos quindecim. Post hunc Seleucus filius, cognomine Callinicus, annos unum et viginti. Item Seleucus, filius Callinici, annos tres. Hoc defuncto, Antiochus frater Callinici Asiam et Syriam tenuit annos septem et triginta. Hic est Antiochus, adversus quem Scipio Africani frater bellavit: quo bello victus, et imperii parte mulctatus est. Hic duos filios habuit, Seleucum et Antiochum, quem obsidem Romanis dederat. Ita Antiocho magno mortuo, Seleucus ejus filius natu minor regnum adeptus est: sub quo Oniam Sacerdotem a Simone insimulatum [Col. 0140D] diximus. Tum Antiochus a Romanis dimissus, datusque in locum ejus obses Demetrius Seleuci regis qui eo tempore regnabat, filius. Seleuco mortuo anno imperii duodecimo, regnum frater Antiochus qui Romae obses fuerat, occupavit. Is post quinquennium quam regnare coeperat, ut supra docuimus, Hierosolymam depopulatus est: etenim grave Romanis stipendium pensitans, ipse immensis sumptibus pene necessario cogebatur pecunias rapto quaerere, neque ullam praedandi occasionem omittere. Post biennium deinde pari rursum clade affectis Judaeis, ne forte frequentibus malis compulsi bellum sumerent, praesidium arci imposuit. Inde sacram legem evertere aggressus, mittit edictum, ut omnes, [Col. 0141A] relictis majorum suorum traditionibus, gentilium ritu viverent. Nec defuere qui profano imperio volentes parerent. Tum vero, foedum spectaculum! per universam urbem palam in plateis diis litabatur: sacra etiam legis et prophetarum volumina igni cremata.

XX. Ea tempestate Mathathias Joannis filius, Sacerdos erat. Hic cum a regiis cogeretur edicto parere, egregia constantia profana contemnens, Hebraeum publice profanantem in ore omnium jugulavit. Tum demum reperto duce facta secessio est. Mathathias oppido egressus, multis ad eum confluentibus speciem justi exercitus effecerat: queis omnibus destinatum erat, adversus profanum imperium se armis tueri, et in bello potius occumbere, quam impias cerimonias exercere. Interea Antiochus per [Col. 0141B] Graecas quoque urbes quae in illius imperio erant, repertos Judaeos sacrificare cogebat, inauditisque cruciatibus reluctantes afficiebat. Qua tempestate illustris illa passio septem fratrum matrisque fuit: qui omnes cum legem Dei et instituta majorum violare suppliciis cogerentur, mori maluerunt. Ad extremum poenas mortesque eorum comitata mater est.

XXI. Interea Mathathias moritur. Vicarium exercitui quem paraverat, ducem Judam filium substituit. Hujus ductu adversus regios frequentibus praeliis prospere pugnatum: nam primum Apollonium ducem hostium, qui magnis copiis in conflictum descenderat, cum omni exercitu delevit. Quod cum Seron quidam, qui tum Syriae praeerat, comperisset, multiplicatis legionibus Judam aggressus, ferox, [Col. 0141C] quia numero praestabat; ubi in certamen descensum, fusus ac fugatus, octingentis ferme amissis in Syriam regressus est. Id ubi compertum est Antiocho, ira et dolore succensus (quippe angebatur duces suos cum magnis exercitibus devictos), auxilium per omne regnum contrahit: donativum militibus, exhaustis penitus thesauris, largitur. Etenim tum praecipue graviter pecuniae inopia affectus erat. Nam deficientibus ab eo Judaeis, qui ei ultra trecenta argenti talenta annua pensitaverant, praeterea graecis urbibus multisque regionibus persecutionis malo turbatis (ne gentilibus quidem pepercerat, quos deserere inveteratas superstitiones et ad unum ritum deducere tentaverat: illis quidem, ubi nihil sancti erat, facile relinquentibus; sed tamen omnibus metu ac clade [Col. 0141D] affectis), vectigalia cessaverant. Quibus rebus aestuans (etenim ipse olim omnibus regibus opulentior, suomet scelere inopiam persenserat) copias cum Lysia partitur, eique Syriam et bellum adversus Judaeos committit, ipse in Persas ad cogenda vectigalia profectus. Igitur Lysias duces belli delegit, Ptolemaeum, Gorgiam, Doronem et Nicanorem: his XL millia peditum, septem equitum data, ac primo impetu magnum Judaeis terrorem intulerunt. Tum Judas, cunctis desperantibus, suos adhortatus, forti animo descenderent in praelium: Deo fretis nihil invictum fore; saepe antea a paucioribus adversum plures bene pugnatum. Jejunio indicto celebratoque sacrificio in aciem descensum, fusae hostium copiae. Judas [Col. 0142A] castris potitus, multumque ibi auri et Tyriarum opum repertum: Namque ex Syria negotiatores, nihil de victoria dubitantes, regium exercitum secuti spe captivos mercandi, praedae fuere. Haec ubi Lysiae ex nuntiis comperta, majore cura copias parat, annoque post immani exercitu Judaeos aggreditur. Victus denuo Antiochiam se recepit.

XXII. Judas pulsis hostibus Hierosolymam regressus, purgare templum et restituere animum intendit, quod eversum ab Antiocho profanatumque a gentibus foedam sui speciem praebebat. Sed Syris arcem tenentibus (quae contigua templo et loci natura superior atque inexpugnabilis erat), adiri subjecta non poterant, crebris eruptionibus prohibentibus. Adversum hos Judas validissimam suorum aciem objecit: [Col. 0142B] ita opus sacrae aedis curatum, templumque muro circumdatum, constitutique qui perpetuum praesidium armati agitarent. At Lysias multiplicato exercitu in Judaeam regressus, rursum vincitur, magna clade exercitus et auxiliorum, quae ei a civitatibus missa in bellum conspiraverant. Interea Antiochus, quem in Persidem profectum supra memoravimus, oppidum Elymum regionis illius opulentissimum, fanumque ibi situm multo auro refertum diripere conatus; confluente undique ad defensionem loci multitudine fugatus, insuper nuntium accepit, res vel a Lysia, vel a Lysimacho improspere gestas: ita ex moerore animi corporis morbo incubuit. Sed cum internis doloribus angeretur, reminiscens malorum quibus populum Dei vexaverat, merito sibi illa accidisse [Col. 0142C] confitebatur; deinde post paucos dies moritur, cum regnasset annos undecim. Antiocho filio regnum reliquit, cui Eupator nomen fuit.

XXIII. Ea tempestate Judas Syros in arce positos obsidebat: qui cum fame atque inopia afficerentur, missis ad regem nuntiis praesidium implorant. Ita Eupator cum centum millibus, et equitum viginti millibus, suis subsidio venit, praeeuntibus aciem cum ingenti terrore elephantis. Tum Judas laxata obsidione regi obviam tendit, primoque praelio Syros fundit. Rex petit pacem: quia infido ingenio male usus, perfidiam consecuta ultio. Nam Demetrius Seleuci filius, quem Romanis obsidem datum supra memoravimus, ut audivit Antiochum decessisse, petivit ut se in regnum remitterent: quod cum ei negatum [Col. 0142D] fuisset, clam Roma profugit, in Syriam venit, regnumque occupavit, Antiocho filio, qui annum unum et menses sex regnaverat, interfecto. Hoc regnante primum Judaei a populo Romano amicitiam foedusque petiere: benigneque excepta legatio. Decreto Senatus socii atque amici appellati. Interim Demetrius adversus Judam per duces suos bellum gerebat, ac primum per Bacchidem quemdam et Alcimum Judaeum ductus exercitus; post Nicanor bello praepositus in praelio occubuit. Tum Bacchides et Alcimus, resumptis viribus auctisque copiis, adversum Judam confligunt. In ea pugna victores Syri cruente admodum victoria sunt usi. Hebraei in locum Judae Jonatham fratrem ejus deligunt. Interea Alcimus [Col. 0143A] cum foede Hierosolymam vastasset, moritur: Bacchides socio destitutus ad regem redit. Dein post biennium rursus Bacchides bellum Judaeis intulit: victus pacem petit; quae propositis conditionibus data: Si perfugas captivosque et omnia bello rapta redderet.

XXIV. Dum haec intra Judaeam geruntur, adolescens quidam Rhodi educatus, nomine Alexander, Antiochi se esse filium dictitans (quod falsum erat), adjutus opibus Ptolemaei regis Alexandrini, in Syriam cum exercitu venit: Demetrium bello superatum occidit, cum regnasset annos XII. Hic Alexander, priusquam adversus Demetrium confligeret, foedus cum Jonatha fecerat, eumque veste purpurea et insignibus regiis donaverat: ob quod eum Jonathas [Col. 0143B] auxiliis juverat, victoque Demetrio primus omnium congratulatum occurrerat. Neque postea Alexander datam fidem violavit: ita quinquennio, quo rerum potitus est, res Judaeorum tranquillae fuerunt. Igitur Demetrius, Demetrii filius, qui post mortem patris Cretam confugerat, hortante Listhene Cretensium duce, regnum patrium bello repetens, impar viribus Ptolemaeum Philometorem regem Aegypti, Alexandri socerum jam tum genero infestum, ut sibi sit auxilio implorat. Ille vero non tam supplicis precibus quam spe Syriae occupandae illectus, copias cum eo jungit, ac filiam Alexandro nuptam dat Demetrio. Adversus hos Alexander acie confligit: eo praelio Ptolemaeus cadit; Alexander vincitur et paulo post interficitur, cum regnasset annos [Col. 0143C] V, vel, ut in plerisque auctoribus reperi, novem.

XXV. Demetrius regnum indeptus, Jonathan benigne habuit, foedus cum eo fecit, Judaeos legibus suis reddidit. Interea Tryphon, qui partium Alexandri fuerat, praefectus Syriae, regno . . . . Eum bello prohibiturus contra Jonathan in praelium descendit, terribilis XL millium exercitu. Tryphon ubi se imparem cernit, pacem simulat: receptumque in amicitiam, invitatumque Ptolemaidam interfecit. Post Jonathan summa rerum ad Simonem fratrem defertur. Is funus fratris magnifice curavit, septemque illas pyramidas nobilissimi operis exstruxit, in quibus et fratrum et patris ossa condidit. Tum Demetrius, refecto cum Judaeis foedere, contemplatione cladis a Tryphone illatae (nam post Jonathae necem urbes [Col. 0143D] eorum atque agros bello vastaverat), annua eis vectigalia in perpetuum remittit: etenim usque ad id tempus regibus Syriae, nisi cum armis resisterent, stipendium pensitaverant. Id gestum Demetrii regis anno secundo: quod ideo signavimus, quia usque in hunc annum per tempora Asianorum regum cucurrimus, ut ratio temporum digesta luceret. Nunc autem per tempora eorum qui Judaeis vel pontifices vel reges fuerunt usque ad Christi nativitatem rerum ordinem digeremus.

XXVI. Igitur post Jonathan Simon frater ejus, ut supra dictum est, Hebraeis praefuit jure pontificis: id enim ei tum a suis, tum et a populo Romano honoris delatum. Hic cum secundo Demetrii regis [Col. 0144A] anno civibus praeesse coepisset, post octo annos insidiis Ptolemaei circumventus occubuit. Huic Joannes filius successit, qui cum adversum Hyrcanos, gentem validissimam, egregie pugnasset, Hyrcani cognomen accepit. Mortuus est annos VI et XX rerum potitus. Post hunc Aristobulus pontifex substitutus, primus omnium post captivitatem regium nomen assumpsit, capitique diadema imposuit. Exacto anno diem functus est. Alexander deinde filius ejus rex pariter et pontifex fuit: regnavit annos VII et viginti; in cujus actibus nihil praeter crudelitatem memoria dignum reperi. Hic cum Aristobulum et Hyrcanum parvos filios reliquisset, Salina sive Alexandra uxor ejus regnum per novem annos tenuit. Post hujus obitum foeda inter fratres de regno certamina. [Col. 0144B] Ac primum Hyrcanus imperium obtinebat: mox ab Aristobulo fratre pulsus, confugit ad Pompeium, qui tum, Mithridatico bello confecto pacataque Armenia et Ponto, victor omnium gentium quas adierat, introrsum pergere, et vicina quaeque Romano imperio adjungere cupiens, causas belli et materiam vincendi quaerebat. Igitur Hyrcanum libens excepit, ductuque ejus Judaeos aggreditur. Urbe capta atque arce, templo pepercit. Aristobulum vinctum Romam mittit: Hyrcano jus pontificatus restituit: impositoque Judaeis stipendio, procuratorem eis Antipatrum quemdam Ascalonitem praeposuit. Hircanus quatuor et triginta annos rerum potitus, dum adversum Parthos bella gerit, capitur.

[Col. 0144C] XXVII. Tum Herodes alienigena, Antipatri Ascalonitae filius, regnum Judaeae a senatu et populo Romano petiit, accepitque. Hunc primum Judaei externum regem coeperunt habere: etenim jam adventante Christo necesse erat, secundum vaticinia prophetarum, suis eos ducibus privari, ne quid ultra Christum exspectarent. Sub hoc Herode, anno imperii ejus tertio et XXX Christus natus est, Sabino et Rufino consulibus, VIII kalendas Januarias. Verum haec quae Evangeliis ac deinceps Apostolorum Actibus continentur, attingere non ausus, ne quid forma praecisi operis rerum dignitatibus diminueret, reliqua exsequar. Herodes post nativitatem Domini regnavit annos IV, nam omne imperii ejus tempus VII et XXX anni fuerunt, post quem Archelaus tetrarcha [Col. 0144D] annis IX. Herodes annis XX et IV. Hoc regnante, anno regni octavo et decimo, Dominus crucifixus est, Fufio Gemino et Rubellio Gemino consulibus, a quo tempore usque in Stiliconem consulem sunt anni CCCLXXII.

XXVIII. Apostolorum Actus Lucas edidit, usque in tempus quo Paulus Romam deductus est Nerone imperante: qui non dicam regum, sed omnium hominum et vel immanium bestiarum sordidissimus, dignus exstitit qui persecutionem in Christianos primus inciperet: nescio an et postremus explebit, siquidem opinione multorum receptum sit, ipsum Antichristum venturum. Hujus vitia ut plenius exponerem, res admonebat, nisi non esset hujus [Col. 0145A] operis tam vasta ingredi: id tantum annotasse contentus sum, hunc per omnia foedissima et crudelissima eo processisse, ut matrem interficeret; post etiam Pythagorae cuidam in modum solemnium conjugiorum nuberet: inditumque imperatori flammeum, dos et genialis torus et faces nuptiales, cuncta denique quae vel in feminis non sine verecundia conspiciuntur, spectata. Reliqua vero ejus, incertum pigeat an pudeat magis disserere. Hic primus Christianum nomen tollere aggressus est: quippe semper inimica virtutibus vitia sunt, et optimi quique ab improbis quasi exprobrantes aspiciuntur. Namque eo tempore divina apud urbem religio invaluerat, Petro ibi episcopatum gerente, et Paulo, posteaquam ab injusto praesulis judicio [Col. 0145B] Caesarem appellaverat, Romam deducto: ad quem tum audiendum plures conveniebant; qui, veritate intellecta, virtutibusque Apostolorum, quas tum crebro ediderant, permoti, ad cultum Dei sese conferebant. Etenim tum illustris illa adversus Simonem Petri ac Pauli congressio fuit, qui cum magicis artibus, ut se Deum probaret, duobus suffultus daemoniis evolasset, orationibus Apostolorum fugatis daemonibus, delapsus in terram, populo inspectante, disruptus est.

XXIX. Interea abundante jam Christianorum multitudine, accidit ut Roma incendio conflagraret, Nerone apud Antium constituto; sed opinio omnium invidiam incendii in principem retorquebat, credebaturque imperator gloriam innovandae urbis quaesiisse; [Col. 0145C] neque ulla re Nero efficiebat, quin ab eo jussum incendium putaretur. Igitur vertit invidiam in Christianos, actaeque in innoxios crudelissimae quaestiones, quin et novae mortes excogitatae, ut ferarum tergis contecti laniatu canum interirent; multi crucibus affixi, aut flamma usti: plerique in id reservati, ut cum defecisset dies, in usum nocturni luminis urerentur. Hoc initio in Christianos saeviri coeptum. Post etiam datis legibus religio vetabatur, palamque, edictis propositis, Christianum esse non licebat. Tum Paulus ac Petrus capitis damnati: quorum uni cervix gladio desecta. Petrus in crucem sublatus est. Dum haec Romae geruntur, Judaei praesidis sui Festi Flori injurias non ferentes, rebellare coeperunt. Adversus eos Vespasianus proconsulari [Col. 0145D] imperio a Nerone missus, multis gravibusque praeliis devictos coegit intra muros Hierosolymae confugere. Interim Nero jam etiam sibi pro conscientia scelerum invisus, humanis rebus eximitur: incertum an ipse sibi mortem consciverit. Certe corpus illius interemptum. Unde creditur, etiamsi se gladio ipse transfixerit, curato vulnere ejus servatus, secundum illud quod de eo scriptum est: Et plaga mortis ejus curata est (Apoc. XIII, 3); sub saeculi fine mittendus, ut mysterium iniquitati exerceat.

XXX. Igitur per excessum Neronis Galba imperium rapuit: mox Otho, Galba interfecto, occupavit. Tunc Vitellius in Gallias, fretus exercitibus quibus praeerat, Urbem ingressus, Othone interfecto, summam [Col. 0146A] rerum usurpavit; quae posteaquam ad Vespasianum delata, licet malo exemplo, bono tamen affectu Reip. ab improbis vindicandae, cum Hierosolymam obsideret, sumit imperium: et, ut mos est, diademate capiti imposito, ab exercitu imperator consalutatus Titum filium Caesarem facit, eidem pars copiarum, et obsidendae Hierosolymae negotium datum. Vespasianus Romam profectus, summo favore senatus et populi receptus, cum se Vitellius interfecisset, imperium confirmavit. Interea Judaei obsidione clausi, quia nulla neque pacis neque deditionis copia dabatur, ad extremum fame interibant; passimque viae oppleri cadaveribus coepere, victo jam officio humandi. Quin omnia nefanda insuper ausi, ne humanis quidem corporibus pepercerunt, [Col. 0146B] nisi quae ejusmodi alimentis tabes praeripuerat. Igitur defessis defensoribus irrupere Romani, ac tum forte in diem Paschae omnis ex agris aliisque Judaeae oppidis multitudo convenerat: nimirum ita Deo placitum, ut eo tempore quo Dominum cruci affixerat gens impia, internecioni daretur. Pharisaei aliquantisper pro templo acerrime restiterunt: donec obstinatis ad mortem animis ultro se subjectis ignibus intulerunt. Numerus peremptorum ad undecies centena millia refertur: capta vero C millia, ac venumdata. Fertur Titus adhibito consilio prius deliberasse, an templum tanti operis everteret: etenim nonnullis videbatur, aedem sacratam, ultra omnia mortalia illustrem, non debere deleri: quae servata modestiae Romanae testimonium, diruta perennem [Col. 0146C] crudelitatis notam praeberet. At contra alii, et Titus ipse, evertendum templum in primis censebant, quo plenius Judaeorum et Christianorum religio tolleretur, quippe has religiones, licet contrarias sibi, iisdem tamen auctoribus profectas; Christianos ex Judaeis exstitisse; radice sublata stirpem facile perituram. Ita Dei nutu accensis omnium animis templum dirutum, ab hinc annos trecentos triginta et unum. Atque haec ultima templi eversio et postrema Judaeorum captivitas, qua extorres patria per orbem terrarum dispersi cernuntur; quotidie mundo testimonio sunt, non ob aliud eos quam ob illatas Christo impias manus fuisse punitos: nam saepe alias cum propter peccata captivitatibus traderentur, numquam tamen ultra septuaginta annos servitutis [Col. 0146D] poenam pependerunt.

XXXI. Interjecto deinde tempore, Domitianus Vespasiani filius persecutus est Christianos. Quo tempore Joannem apostolum atque evangelistam in Pathmum insulam relegavit: ubi ille, arcanis sibi mysteriis revelatis, librum sacrae Apocalypsis (qui quidem a plerisque aut stulte aut impie non recipitur) conscriptum edidit. Non multo deinde intervallo tertia persecutio per Trajanum fuit; qui cum tormentis et quaestionibus nihil in Christianis morte aut poena dignum reperisset, saeviri in eos ultra vetuit. Sub Hadriano deinde Judaei rebellare voluerunt, Syriam ac Palaestinam diripere conati: missoque exercitu subacti sunt. Qua tempestate Hadrianus [Col. 0147A] existimans se Christianam fidem loci injuria perempturum . . . . . . et in templa ac loco Dominicae passionis daemonum simulacra constituit; et (quia Christiani ex Judaeis potissimum putabantur: namque tum Hierosolymae non nisi ex circumcisione habebat Ecclesia Sacerdotem) militum cohortem custodias in perpetuum agitare jussit, quae Judaeos omnes Hierosolymae aditu arceret. Quod quidem Christianae fidei proficiebat, quia tum pene omnes Christum Deum sub legis observatione credebant. nimirum id Domino ordinante dispositum, ut legis servitus a libertate fidei atque Ecclesiae tolleretur: ita tum primum Marcus ex gentibus, apud Hierosolymam episcopus fuit. Quarta sub Hadriano persecutio numeratur, quam tamen post exerceri prohibuit, [Col. 0147B] injustum esse pronuntians, ut quisquam sine crimine reus constitueretur. Post Hadrianum Antonino Pio imperante pax ecclesiis fuit.

XXXII. Sub Aurelio deinde Antonini filio persecutio quinta agitata. Ac tum primum intra Gallias martyria visa, serius trans Alpes Dei religione suscepta. Sexta deinde Severo imperante Christianorum vexatio fuit; quo tempore Leonidas Origenis pater sacrum in martyrio sanguinem fudit. Interjectis deinde annis VIII et XXX pax Christianis fuit: nisi quod medio tempore Maximinus nonnullarum Ecclesiarum clericos vexavit. Mox Decio imperante, jam tum septima persecutione saevitum in Christianos. inde Valerianus octavus sanctorum hostis fuit. Post eum, interjectis annis fere quinquaginta, Diocletiano [Col. 0147C] et Maximiniano imperantibus acerbissima persecutio exorta, quae per X continuos annos plebem Dei depopulata est. Qua tempestate omnis fere sacro martyrum cruore urbis infectus est: quippe certatim gloriosa in certamina ruebatur, multoque avidius tum martyria gloriosis mortibus quaerebantur, quam nunc episcopatus pravis ambitionibus appetuntur. Nullis umquam magis bellis mundus exhaustus est; neque majore umquam triumpho vicimus, quam cum decem annorum stragibus vinci non potuimus. Exstant etiam mandatae litteris praeclarae, ejus temporis martyrum passiones: quas connectendas non putavi, ne modum operis excederem.

XXXIII. Sed finis persecutionis illius fuit abhinc annos IX et LXXX, a quo tempore Christiani imperatores [Col. 0147C] esse coeperunt: namque tum Constantinus rerum potiebatur, qui primus omnium Romanorum principum Christianus fuit. Sane tum Licinius, quia adversum Constantinum de imperio certavit, milites suos litare praeceperat: abnuentes militia rejiciebat. Sed id inter persecutiones non computatur: adeo res levioris negotii fuit, quam ut ad Ecclesiarum vulnera perveniret. Exinde tranquillis rebus pace perfruiumur, neque ulterius persecutionem fore credimus, nisi eam quam sub fine jam saeculi Antichristus exercebit: etenim sacris vocibus X plagis mundum afficiendum pronuntiatum est: ita cum jam IX fuerint, quae superest, ultima erit. Hoc temporum tractu mirum est quantum invaluerit religio Christiana. [Col. 0148A] Tum siquidem Hierosolyma horrens ruinis, frequentissimis ac magnificentissimis Ecclesiis est adornata: namque Helena mater principis Constantini, quae Augusta cum filio conregnabat, cum Hierosolymam agnoscere concupisset, reperta ibi idola ac templa protrivit: mox usa regni viribus, basilicas in loco Dominicae passionis et resurrectionis et ascensionis constituit. Illud mirum, quod locus ille in quo postremum institerant divina vestigia cum in coelum Dominus nube sublatus est, continuari pavimento cum reliqua stratorum parte non potuit: siquidem quaecumque applicabantur, insolens humana suscipere terra respueret, excussis in ora apponentium saepe marmoribus. Quin etiam calcati Deo pulveris adeo perenne documentum est, ut vestigia [Col. 0148B] impressa cernantur, et cum quotidie confluentium fides certatim Domino calcata diripiat, damnum tamen arena non sentiat: et eadem adhuc sui speciem, velut impressis signata vestigiis, terra custodit.

XXXIV. Ejusdem reginae beneficio crux Domini tum reperta, quae neque in principio obsistentibus Judaeis potuerat consecrari, et postea dirutae civitatis oppressa ruderibus, non nisi tam fideliter requirenti meruit ostendi. Igitur Helena primum de loco passionis certior facta, admota militari manu, atque omnium provincialium multitudine in studia reginae certantium, effodi terram et contigua quaeque ac vastissima ruinarum purgari jubet: mox pretium fidei et laboris tres pariter cruces, sicut olim Domino ac [Col. 0148C] latronibus duobus fixae fuerant, reperiuntur. Hic vero major dignoscendi patibuli in quo Dominus pependerat, difficultas omnium animos mentesque turbaverat, ne errore mortalium forsitan pro cruce Domini latronis patibulum consecrarent. Capiunt deinde consilium, ut aliquem recens mortuum crucibus admoverent. Nec mora, quasi Dei nutu funeris exstincti solemnibus exsequiis deferebatur, concursuque omnium feretro corpus eripitur. Duabus prius frustra crucibus admotis, ubi Christi patibulo attactum est, dictu mirabile! trepidantibus cunctis funus excussum, et inter spectatores suos astitit. Crux reperta, dignoque ambitu consecrata.

XXXV. His per Helenam gestis principe Christiano libertatem atque exemplum fidei mundus acceperat: [Col. 0148D] sed longe atrocius periculum cunctis Ecclesiis illa pace generatum. Namque tum haeresis Ariana prorupit, totumque orbem invecto errore turbaverat. Etenim duobus Ariis acerrimis perfidiae hujus auctoribus, imperator etiam depravatur: dumque sibi religionis officium videtur implere, vim persecutionis exercuit: actique in exsilium episcopi, saevitum in clericos, animadversum in laicos, qui se ab Arianorum communione secreverant. Quae autem Ariani praedicabant, erant hujuscemodi: Patrem Dominum instituendi orbis causa genuisse filium: eo pro potestate sui ex nihilo, in substantiam novam atque alteram, factum Dominum novum alterumque: fuisse autem tempus quo filius non fuisset. [Col. 0149A] Igitur hujus mali causa synodus apud Nicaeam ex toto orbe contrahitur. Trecenti siquidem et duodeviginti episcopis congregatis fides plena conscribitur, haeresis Ariana damnatur. Imperator decretum episcopale complectitur. Ariani nihil contra sanam fidem retractare ausi, se quoque tamquam acquiescentes nec aliud sentientes Ecclesiis miscuerunt: manebat tamen in pectoribus eorum insitum in catholicos viros odium: et adversum quos de fide disceptare non poterant, eos subornatis accusatoribus fictisque criminibus appetebant.

XXXVI. Itaque primum Athanasium Alexandriae episcopum, jurisconsultum, qui apud Nicaenam synodum diaconus adfuerat, aggrediuntur, absentemque condemnant. Etenim ad crimina quae falsi testes [Col. 0149B] congesserant, aggregabant quod Marcellum atque Photinum haereticos sacerdotes, synodi judicio condemnatos, pravo studio recepisset. Sed de Photino dubium non erat, merito fuisse damnatum: in Marcello nihil tum damnatione dignum repertum videbatur; maximeque ei studium partium innocentium accesserat, quod eosdem illos judices a quibus fuerat condemnatus, haereticos esse nemo dubitabat. Caeterum Ariani non hos potius, quam Athanasium removere cupiebant: itaque imperatorem eo usque compellunt, ut Athanasius exsulatum ad Gallias mitteretur. Mox in Aegypto octoginta episcopi congregati, Athanasium injuste condemnatum esse pronuntiant. Res ad Constantinum refertur; jubet ex toto orbe apud Sardicam episcopos congregari, atque [Col. 0149C] omne judicium quo Athanasius damnatus fuerat, retractari. Inter haec Constantinus moritur: synodus congregata jam Constantino imperatore Athanasium absolvit: Marcellus quoque episcopatui redditur. Nam de Photino episcopo Sirminensi non est rescisa sententia, quia etiam nostrorum judicio haereticus probabatur. Et tamen hoc ipsum Marcellum gravabat, quia Photinus auditor ejus fuisse in adolescentia videbatur. Verumtamen ad Athanasii absolutionem etiam illud accesserat, quod Ursacius et Valens principes Arianorum, cum post synodum Sardicensem viderentur a communione secreti, coram positi a Julio Romanae urbis episcopo veniam poposcerunt, quod innoxium condemnassent: meritoque cum sententia concilii Sardicensis absolutum professi [Col. 0149D] sunt.

XXXVII. Interjecto deinde tempore Athanasius, cum Marcellum parum sanae fidei esse penitus comperisset, a communione suspendit, habuitque ille hanc verecundiam, ut tanti viri judicio notatus sponte concederet. Caeterum antea innocens, postea depravatus, videri poterat jam tum nocens fuisse cum de eo fuerat judicatum. Nacti ergo Ariani istiusmodi occasionem, conspirant penitus Sardicensis synodi decreta subvertere: etenim eis color quidam suppetere videbatur, quod tam injuste fuisset pro Athanasio judicatum, quam Marcellus fuerat absolutus, qui nunc etiam Athanasii judicio haereticus esse probaretur. Namque Marcellus Sabellianae haeresis [Col. 0150A] assertor exstiterat: Photinus vero novam haeresim jam ante protulerat, a Sabellio quidem in Unione dissentiens, sed initium Christi ex Maria praedicabat. Igitur Ariani astuto consilio miscent innoxium criminosis, damnationemque Photini et Marcelli et Athanasii eadem sententia comprehendunt: Illud nimirum apud imperatorum animos praestruentes, ut non putarentur de Athanasio perperam judicasse, qui de Marcello atque Photino vera sensissent. Verumtamen ea tempestate Ariani perfidiam suam occultabant: non ausi palam erroris sui dogmata praedicare, catholicos se gerebant, nihil sibi prius agendum rati, quam ut Athanasium Ecclesia submoverent, qui semper eis velut murus obstiterat: quo remoto, reliquos in libidinem suam cessuros sperabant. Sed [Col. 0150B] pars episcoporum quae Arium sequebatur, damnationem Athanasii cupitam accepit: pars coacti metu et factione, in studia partium concesserant. Pauci, quibus fides cara et veritas potior erat, injustum judicium non receperunt: inter quos Paulinus episcopus Treverorum, oblata sibi epistola, ita suscripsisse traditur, se in Photini atque Marcelli damnationem praebere consensum, de Athanasio non probare.

XXXVIII. Tum vero Ariani, ubi doli parum processerant, vi agere decernunt: nam quodlibet audere atque agere facile erat regis amicitia subnixis, quem sibi pravis adulationibus devinxerant. Quin etiam ex consensione multorum inexpugnabiles erant: nam omnes fere duarum Pannoniarum episcopi, multique Orientalium ac tota Asia in perfidia eorum [Col. 0150C] conjuraverant. Sed principes mali istius habebantur, a Singiduno Ursacius, Valens a Mursa, ab Heraclia Theodorus, Stephanus Antiochenus, Acacius a Caesarea, Menophantus Epheso, Georgius Laodicea, Narcissus a Neronopoli. Hi ita palatium occupaverant, ut nihil sine eorum nutu ageret imperator: obnoxius quidem omnibus, sed praecipue Valenti deditus. Nam eo tempore quo apud Mursam contra Magnentium armis certatum, Constantius descendere in conspectum pugnae non ausus, in basilica Martyrum extra oppidum sita, Valente tum ejus loci episcopo in solatium assumpto, diversatus est. Caeterum Valens callide per suos disposuerat, ut quis praelii fuisset eventus, primus cognosceret: vel gratiam regis captans, si prior bonum nuntium detulisset: [Col. 0150D] vel vitae consulens, antecapturus fugiendi spatium, si quid contra accidisset. Itaque paucis qui circa regem erant, metu trepidis, imperatore anxio, primus nuntiat hostes fugere. Cum ille indicem insum intromitti posceret, Valens, ut reverentiam sui adderet, angelum sibi fuisse nuntium respondit. Facilis ad credendum imperator, palam postea dicere est solitus, se Valentis meritis, non virtute exercitus vicisse.

XXXIX. Ab hoc initio illecti principis extulere animos Ariani, potestate regis usuri, ubi auctoritate sua parum valuissent. Igitur cum sententiam eorum, quam de Athanasio dederant, nostri non reciperent, edictum ab imperatore proponitur, ut [Col. 0151A] qui in damnationem Athanasii non suscriberent, in exsilium pellerentur. Caeterum a nostris tum apud Arelatem ac Biterras, oppida Galliarum, episcoporum concilia fuere. Petebatur, ut priusquam in Athanasium subscribere cogerentur, de fide potius disceptarent: ac tum demum de re cognoscendum, cum de persona judicium constitisset. Sed Valens sociique ejus prius Athanasii damnationem extorquere cupiebant, de fide certare non ausi: ab hoc partium conflictu agitur in exsilium Paulinus. Interea Mediolanum convenitur, ubi tum aderat imperator. Eadem illa contentio nihil invicem relaxabat. Tum Eusebius Vercellensium et Lucifer a Caralis Sardiniae, episcopi relegati. Caeterum Dionysius Mediolanensium Sacerdos in Athanasii damnationem [Col. 0151B] se consentire subscripsit, dummodo de fide inter episcopos quaereretur. Sed Valens et Ursacius caeterique, metu plebis quae catholicam fidem egregio studio conservabat, non ausi piacula profiteri, intra palatium congregantur. Illinc epistolam sub imperatoris nomine emittunt omni pravitate refertam; eo nimirum consilio, ut si eam aequis auribus populus recepisset, publica auctoritate cupita proferrent; sin aliter fuisset excepta, omnis invidia esset in rege, et ipsa venialis: quia etiam tum catechumenus sacramentum fidei merito videretur potuisse nescire. Igitur lectam in ecclesia epistolam populus aversatur. Dionysius, quia non esset assensus, urbe pellitur: statimque ejus in locum episcopus subrogatur. Liberius quoque urbis Romae et [Col. 0151C] Hilarius Pictavorum episcopus, dantur exsilio. Rhodanium quoque Tolosanum antistitem (qui natura lenior, non tam suis viribus quam Hilarii societate non cesserat Arianis) eadem conditio implicuit: cum tamen homines parati essent Athanasium a communione suspendere, modo ut de fide inter episcopos quaereretur, sed Arianis optimum visum praestantissimos viros a certamine submovere. Ita pulsi in exsilium, quos supra memoravimus, abhinc annos quinque et quadraginta, Arbetione et Lolliano consulibus; sed Liberius paulo post Urbi redditur ob seditiones Romanas. Caeterum exsules satis constat totius orbis studiis celebratos, pecuniasque eis in sumptum affatim congestas, legationibus quoque eos plebis catholicae ex omnibus fere provinciis frequentatos.

[Col. 0151D] XL. Interea Ariani non occulte, ut antea, sed palam ac publice haeresis piacula praedicabant: quin etiam synodum Nicaenam pro se interpretantes, quam unius litterae adjectione corruperant, caliginem quamdam injecerant veritati: nam ubi erat scriptum, quod est unius substantiae, illi , quod est similis substantiae, scriptum esse dicebant: concedentes similitudinem, dum adimerent unitatem, quia multum ab unitate similitudo distaret; ut, verbi gratia, pictura humani corporis esset homini similis, nec tamen haberet hominis veritatem. Sed quidam ex his ultra processerant, id est, dissimilem substantiam, confirmantes, eoque [Col. 0152A] his certaminibus processum, ut istiusmodi piaculis orbis terrarum implicaretur. Nam italiam, Illyricum atque Orientem Valens et Ursacius caeterique, quorum nomina edidimus, infecerant. Gallias nostras Saturnius Arelatensium episcopus, homo impotens et factiosus, premebat. Osium quoque ab Hispania in eamdem perfidiam concessisse opinio fuit: quod eo mirum atque incredibile videtur, quia omni fere aetatis suae tempore constantissimus nostrarum partium, et Nicaena synodus auctore illo confecta habebatur: nisi fatiscente aevo; etenim major centenario fuit, ut sanctus Hilarius in epistolis refert; deliraverit. Quibus rebus perturbato orbe terrarum, et morbo quodam Ecclesiis languentibus, segnior quidem, sed non minus gravis cura principem exercebat: quod licet [Col. 0152B] Ariani quibus favebat, superiores viderentur, necdum tamen de fide inter episcopos conveniret.

XLI. Igitur apud Ariminum urbem Italiae synodum congregari jubet: idque Tauro praefecto imperat, ut collectos in unum non ante dimitteret quam in unam fidem consentirent, promisso eidem consulatu, si rem effectui tradidisset. Ita missis per Illyricum, Italiam, Africam, Hispanias Galliasque Magistri officialibus, acciti aut macti quadringenti et aliquanto amplius Occidentales episcopi Ariminum convenere: quibus omnibus annonas et cellaria dare imperator praeceperat. Sed id nostris (id est Aquitanis) Gallis ac Britannis indecens visum: repudiatis fiscalibus, propriis sumptibus vivere maluerunt. Tres tantum ex Britannia inopia proprii publico usi [Col. 0152C] sunt, cum oblatam a caeteris collationem respuissent, sanctius putantes fiscum gravare quam singulos. Hoc ego Gavidium episcopum nostrum quasi obtrectantem referre solitum audivi. Sed longe aliter senserim: laudique attribuo episcopis tam pauperes fuisse, ut nihil proprium haberent, neque ab aliis potius quam fisco sumerent, ubi neminem gravabant. Ita in utrisque egregium exemplum: de reliquis nihil memoria dignum traditur. Sed redeo ad ordinem. Posteaquam omnes, ut supra diximus, in unum collecti sunt, fit partium secessio: Ecclesiam nostri obtinent; Ariani tam aedem tum de industria vacantem orationis loco capiunt, sed hi non amplius quam octoginta: reliqui nostrarum partium erant. Igitur frequentibus conciliis nihil actum, nostris [Col. 0152D] in fide manentibus, illis de perfidia non cedentibus. Ad postremum placuit decem legatos mitti ad imperatorem, ut quae esset partium fides et sententia, cognosceret, sciretque pacem cum haereticis esse non posse. Idem Ariani faciunt, mittuntque numero pari legatos, qui adversum nostros coram imperatore confligerent. Sed ex parte nostrorum leguntur homines adolescentes, parum docti et parum cauti: ab Arianis autem missi senes callidi et ingenio valentes, veneno perfidiae imbuti, qui apud regem facile superiores exstiterunt; sed nostris mandatum ne quo modo cum Arianis communionem inirent, omniaque integra synodo reservarent.

XLII. Interim in Oriente, exemplo Occidentalium, [Col. 0153A] imperator jubet cunctos fere episcopos apud Seleuciam Isauriae oppidum congregari, qua tempestate Hilarius quartum jam exsilii annum in Phrygia agens, inter reliquos episcopos, per vicarium ac praesidem data evectionis copia, adesse compellitur. Cum tamen nihil de eo specialiter mandasset imperator, judices tantum generalem jussionem secuti, qua omnes episcopos ad concilium cogere jubebantur (hunc quoque inter reliquos volentes miscere, ut ego conjicio). Dei nutu ita gestum, ut vir divinarum rerum instructissimus, cum de fide disceptandum erat, interesset. Is ubi Seleuciam venit, magno cum favore exceptus omnium in se animos et studia converterat; ac primum quaesitum ab eo, quae esset Gallorum fides: quia tum Arianis prava de nobis [Col. 0153B] vulgantibus suspecti ab Orientalibus habebamur, trionymam solitarii Dei unionem secundum Sabellium credidisse. Sed exposita fide sua, juxta ea quae Nicaeae erant a Patribus conscripta, Occidentalibus perhibuit testimonium. Ita absolutis omnium animis, intra conscientiam communionis, nec non etiam in societatem receptus, concilioque adscitus est. Agi deinde coeptum: repertique pravae haeresis auctores, atque ab Ecclesiae corpore avulsi. In eo numero fuere Georgius ab Alexandria, Acacius, Eudoxius, Uranius, Leontius, Theodosius, Evagrius, Theodulus. Sed confecta synodo, decreta ad imperatorem legatio quae gesta insinuaret. Damnati quoque ad regem profecti, satis freti sociorum viribus et Principis societate.

[Col. 0153C] XLIII. Interea legatos Ariminensis concilii ex parte nostrorum compellit imperator uniri haereticorum communioni, eisdemque conscriptam ab improbis fidem tradit verbis fallentibus involutam, quae catholicam disciplinam perfidia latente loqueretur, namque usiae verbum tamquam ambiguum et temere a patribus usurpatum, neque ex auctoritate Scripturarum profectum sub specie falsae rationis abolebat, ne unius cum Patre substantiae Filius crederetur. Eadem fides similem Patri Filium fatebatur; sed interius aderat fraus parata, ut esset similis, non esset aequalis. Ita dimissis legatis praefecto mandatum, ut synodum non ante laxaret quam conscriptae fidei consentire se omnes subscriptionibus profiterentur: ac, si qui pertinacius obsisterent, dummodo [Col. 0153D] is numerus intra quindecim esset, in exsilium pellerentur. Sed regressis legatis, licet vim regiam deprecantibus, negata communio. Enimvero compertis quae decreta erant, major rerum et consiliorum perturbatio: dein paulatim plerique nostrorum, partim imbecillitate ingenii, partim taedio peregrinationis evicti, dedere se adversariis, jam post reditum legatorum superioribus, et ecclesiam, nostris inde detrusis, obtinentibus: factaque semel inclinatione animorum, catervatim in partem alteram concessum, donec ad viginti usque nostrorum numerus imminutus est.

XLIV. Sed hi quanto pauciores, tanto validiores erant: constantissimusque inter eos habebatur noster [Col. 0154A] Faegadius, et Servatio Tungrorum episcopus. Hos, quia minis et terriculis non cesserant, Taurus precibus aggreditur, ac lacrymans obtestatur, mitiora uti consulerent: clausos intra unam urbem episcopos jam septimum mensem agere: injuria hiemis et inopia confectis nullam spem reversionis dari; quis tandem esset finis? sequerentur plurium exemplum: auctoritatem saltem ex numero sumerent. Enimvero Faegadius paratum se exsilio atque ad omne supplicium in quod deposceretur, profiteri: se ab Arianis conceptam fidem non recepturum. Ita in hoc certamine aliquot dies tracti. Ubi parum ad pacem proficiebant, paulatim et ipse infractier, ad extremum proposita conditione evincitur. Namque Valens et Ursacius affirmantes praesentem fidem catholica [Col. 0154B] ratione conceptam, ab Orientalibus imperatore auctore prolatam, cum piaculo repudiari, et quis discordiarum finis foret, si, quae Orientalibus placuisset, Occidentalibus displiceret? Postremo, si quid minus plene praesenti fide editum videretur, ipsi adderent quae addenda putarent: praebituros se in his quae essent adjecta, consensum. Favorabilis professio pronis omnium animis excepta, nec ultra nostri repugnare ausi, jam quoquo modo finem rebus imponere cupientes. Dein conceptae a Faegadio et Servatione professiones edi coepere, in queis primum damnatur Arius, totaque ejus perfidia: caeterum non etiam Patri aequalis et sine initio, sine tempore, Dei Filius pronuntiatur. Tum Valens, tamquam nostros adjuvans, subjecit sententiam cui inerat occultus [Col. 0154C] dolus: Filium Dei non esse creaturam sicut caeteras creaturas: fefellitque audientes fraus professionis. Etenim his verbis, quibus similis esse caeteris creaturis Filius negabatur, creatura tamen, potior tantum caeteris, pronuntiabatur. Ita neutra pars vicisse se penitus, aut victam putare poterat: quia fides ipsa pro Arianis, professiones vero postea adjectae pro nostris erant, praeter illam quam Valens subjunxerat, quae tum non intellecta, sero demum animadversa est. Hoc vero modo concilium dimissum, bono initio, foedo exitu consummatum.

XLV. Igitur Ariani, rebus nimium prospere et secundum vota fluentibus, Constantinopolim ad imperatorem concurrunt. Ibi repertos Seleuciensis synodi legatos vi regia compellunt exemplo Occidentalium [Col. 0154D] pravam illam fidem recipere: plerique abnuentes, injuriosa custodia ac fame vexati, captivam conscientiam dedere; multi constantius retinentes, adempto episcopatu, in exsilium detrusi, atque in eorum locum alii dati. Ita optimis sacerdotibus aut metu territis, aut exsilio deductis, perfidiae paucorum cuncti concesserant. Aderat ibi tum Hilarius, a Seleucia legatos secutus, nullis certis de se mandatis opperiens imperatoris voluntatem, si forsitan redire ad exsilium juberetur. Is ubi extremum fidei periculum animadvertit: Occidentalibus deceptis, Orientales per scelus vinci; tribus libellis publice datis, audientiam regis poposcit, ut de fide coram adversariis disceptaret. Id vero Ariani maximopere abnuere, [Col. 0155A] postremo quasi discordiae seminarium et perturbator Orientis, redire ad Gallias jubetur absque exsilii indulgentia. Verum ubi permensus est orbem pene terrarum malo perfidiae infectum, dubius animi et magna curarum mole aestuans, cum plerisque videretur non ineundam cum his communionem qui Ariminensem synodum recepissent; optimum factu arbitratus revocare cunctos ad emendationem et poenitentiam, frequentibus intra Gallias conciliis, atque omnibus fere episcopis de errore profitentibus, apud Ariminum gesta condemnat, et in statum pristinum ecclesiarum fidem reformat. Resistebat sanis consiliis Saturninus, Arelatensium episcopus, vir sane pessimus et ingenio malo pravoque; verum etiam, praeter haeresis infamiam, multis atque infandis criminibus [Col. 0155B] convictus Ecclesia ejectus est: ita partium vires amisso duce infractae. Paternus etiam a Petrocoriis aeque vecors, nec detrectans perfidiam profiteri, sacerdotio pulsus, caeteris venia data. Illud apud omnes constitit, unius Hilarii beneficio Gallias nostras piaculo haeresis liberatas. Caeterum Lucifer tum Antiochiae longe diversa sententia fuit: nam in tantum eos qui Arimini fuerant, condemnavit, ut se etiam ab eorum communione secreverit, qui eos sub satisfactione vel poenitentia recepissent. Id recte an perperam constituerit, dicere non ausim. Paulinus et Rhodanius in Phrygia defuncti. Hilarius sexto anno postquam redierat, in patria obiit.

XLVI. Sequuntur tempora aetatis nostrae gravia et periculosa, quibus non usitato malo pollutae Ecclesiae [Col. 0155C] et perturbata omnia. Namque tum primum infamis illa Gnosticorum haeresis intra Hispanias deprehensa, superstitio exitiabilis, arcanis occultata secretis. Origo istius mali Oriens ac Aegyptus. Sed quibus ibi initiis coaluerit, haud facile est disserere. Primus eam intra Hispanias Marcus intulit, Aegypto profectus, Memphi ortus. Hujus auditores fuere Agape quaedam non ignobilis mulier et rhetor Elpidius. Ab his Priscillianus est institutus, familia nobilis, praedives opibus, acer, inquies, facundus, multa lectione eruditus, disserendi ac disputandi promptissimus: felix profecto, si non pravo studio corrupisset optimum ingenium. Prorsus multa in eo animi et corporis bona cerneres: vigilare multum, famem ac sitim ferre poterat: habendi minime cupidus, utendi [Col. 0155D] parcissimus. Sed idem vanissimus, et plus justo inflatior profanarum rerum scientia: quin et magicas artes ab adolescentia eum exercuisse creditum est. Is ubi doctrinam exitiabilem aggressus est, multos nobilium pluresque populares auctoritate persuadendi et arte blandiendi allicuit in societatem. Ad hoc mulieres novarum rerum cupidae, fluxa fide, et ad omnia curioso ingenio, catervatim ad eum confluebant: quippe humilitatis speciem ore et habitu praetendens, honorem sui et reverentiam cunctis injecerat. Jamque paulatim perfidiae istius tabes pleraque Hispaniae pervaserat: quin et nonnulli episcoporum depravati; inter quos Instantius et Salvianus Priscillianum non solum consensione, sed sub quadam [Col. 0156A] etiam conjuratione susceperant: quoad Hyginus, episcopus Cordubensis, ex vicino agens, comperta ad Idacium Emeritae sacerdotem referret. Is vero sine modo, et ultra quam oportuit, Instantium sociosque ejus lacessens, facem quamdam nascenti incendio subdidit: ut exasperaverit malos potius quam compresserit.

XLVII. Igitur post multa inter eos et digna memoratu certamina, apud Caesaraugustam synodus congregatur: cui tum etiam Aquitani episcopi interfuere. Verum haeretici committere se judicio non ausi: in absentes tum lata sententia, damnatique Instantius et Salvianus episcopi, Elpidius et Priscillianus laici. Additum etiam, ut si quis damnatos in communionem recepisset, sciret in se eamdem sententiam [Col. 0156B] promendam. Atque id Ithacio Sossubensi episcopo negotium datum, ut decretum episcoporum in omnium notitiam deferret, maximeque Hyginum extra communionem faceret: qui cum primus omnium insectari palam haereticos coepisset, postea turpiter depravatus in communionem eos recepisset. Interim Instantius et Salvianus damnati judicio sacerdotum, Priscillianum, etiam laicum, sed principem malorum omnium, una secum Caesaraugustana synodo notatum, ad confirmandas vires suas episcopum in Abilensi oppido constituunt: rati nimirum, si hominem acrem et callidum sacerdotali auctoritate armassent, tutiores fore sese. Tum vero Idacius atque Ithacius acrius instare, arbitrantes posse inter initia malum comprimi; sed parum sanis consiliis [Col. 0156C] saeculares judices adeunt, ut eorum decretis atque exsecutionibus haeretici urbibus pellerentur. Igitur post multa et foeda certamina, Idacio supplicante elicitur a Gratiano tum imperatore rescriptum, quo universi haeretici excedere non ecclesiis tantum aut urbibus, sed extra omnes terras propelli jubebantur. Quo comperto, Gnostici diffisi rebus suis, non ausi judicio certare, sponte cessere qui episcopi videbantur: caeteros metus dispersit.

XLVIII. At tum Instantius, Salvianus et Priscillianus Romam profecti, ut apud Damasum Urbis ea tempestate episcopum objecta purgarent; sed iter eis praeter interiorem Aquitaniam fuit, ubi tum ab imperitis magnifice suscepti, sparsere perfidiae semina, maximeque Elusanam plebem, sane tum bonam et [Col. 0156D] religioni studentem, pravis praedicationibus pervertere. A Burdigala per Delphinum repulsi, tamen in agro Euchrotiae aliquantis per morati, infecere nonnullos suis erroribus. Inde iter coeptum ingressi, turpi sane pudibundoque comitatu, cum uxoribus atque alienis etiam feminis, in queis erat Euchrotia, ac filia ejus Procula: de qua fuit in sermone hominum, Priscilliani stupro gravidam partum sibi graminibus abegisse. Hi ubi Romam pervenere Damaso se purgare cupientes, ne in conspectum quidem ejus admissi sunt. Regressi Mediolanum, aeque adversantem sibi Ambrosium repererunt. Tum vertere consilia, ut (quia duobus episcopis, quorum ea tempestate summa auctoritas erat, non illuserunt) largiendo et [Col. 0157A] ambiendo ab imperatore cupita extorquerent. Ita corrupto Macedonio tum magistro officiorum, rescriptum eliciunt, quo calcatis quae prius decreta erant, restitui Ecclesiis jubebantur. Hoc freti Instantius et Priscillianus repetivere Hispanias (nam Salvianus in urbe obierat), ac tum sine ullo certamine Ecclesias quibus praefuerant, recepere.

XLIX. Verum Ithacio ad resistendum non animus, sed facultas defuit: quia haeretici corrupto Volventio proconsule vires suas confirmaverant. Quin etiam Ithacius ab his quasi perturbator Ecclesiarum, reus postulatus, jussusque per atrocem exsecutionem deduci, trepidus profugit ad Gallias. Ibi Gregorium praefectum ad iit; qui compertis quae gesta erant, rapi ad se turbarum auctores jubet, ac de omnibus ad imperatorem refert, [Col. 0157B] ut haereticis viam ambiendi praecluderet. Sed id frustra fuit, quia per libidinem et potentiam paucorum cuncta ibi venalia erant. Igitur haeretici suis artibus, grandi pecunia Macedonio data, obtinent ut imperiali auctoritate praefecto erepta cognitio Hispaniarum vicario (nam jam proconsulem habere desierant) . . . . . missique a magistro officiales, qui Ithacium tum Treveris agentem ad Hispanias retraherent; quos ille callide frustratur: ac postea per Pritannium episcopum defensus illusit. Jam tum rumor incesserat, Clementem Maximum intra Britannias sumpsisse imperium, ac brevi in Gallias erupturum. Ita tum Ithacius statuit, licet rebus dubiis, novi imperatoris adventum exspectare: interim sibi nihil agitandum. Igitur ubi Maximus oppidum Treverorum [Col. 0157C] victor ingressus est, ingerit preces plenas in Priscillianum ac socios ejus invidiae atque criminum. Quibus permotus imperator, datis ad praefectum Galliarum atque ad vicarium Hispaniarum litteris, omnes omnino quos labes illa involverat, deduci ad synodum Burdegalensem jubet. Ita deducti Instantius et Priscillianus: quorum Instantius prior jussus causam dicere, postquam se parum expurgabat, indignus esse episcopatu pronuntiatus est. Priscillianus vero, ne ab episcopis audiretur, ad principem provocavit; permissumque id nostrorum inconstantia, qui aut sententiam in refragantem ferre debuerant, aut si ipsi suspecti habebantur, aliis episcopis audientiam reservare, non causam imperatori de tam manifestis criminibus permittere. Ita omnes quos causa involverat, [Col. 0157D] ad regem deducti.

L. Secuti etiam accusatores Idacius et Ithacius episcopi: quorum studium in expugnandis haereticis non reprehenderem, si non studio vincendi plus quam oportuit certassent. Ac mea quidem sententia est, mihi tam reos quam accusatores displicere. Certe Ithacium nihil pensi, nihil sancti habuisse definio: fuit enim audax, loquax, impudens, sumptuosus, ventri et gulae plurimum impertiens. Hic stultitiae eo usque processerat, ut omnes etiam sanctos viros, quibus aut studium inerat lectionis, aut propositum erat certare jejuniis, tamquam Priscilliani socios aut discipulos, in crimen arcesseret. Ausus etiam miser est ea tempestate Martino episcopo, [Col. 0158A] viro plane Apostolis conferendo, palam objectare haeresis infamiam: namque tum Martinus apud Treveros constitutus, non desinebat increpare Ithacium, ut ab accusatione desisteret; Maximum orare, ut sanguine infelicium abstineret; satis superque sufficere, ut episcopali sententia haeretici judicati Ecclesiis pellerentur; novum esse et inauditum nefas, causam Ecclesiae judex saeculi judicaret. Denique quoad usque Martinus Treveris fuit, dilata cognitio est; et mox discessurus egregia auctoritate a Maximo elicuit sponsionem, nihil cruentum in reos constituendum. Sed postea imperator per Magnum et Rufum episcopos depravatus, et a mitioribus consiliis deflexus, causam praefecto Evodio permisit, viro acri et severo, qui Priscillianum [Col. 0158B] gemino judicio auditum, convictumque maleficii, nec diffitentem obscoenis se studuisse doctrinis, nocturnos etiam turpium feminarum egisse conventus, nudumque orare solitum, nocentem pronuntiavit, redegitque in custodiam, donec ad principem referret. Gestis ad palatium delatis, censuit imperator Priscillianum sociosque ejus capitis damnari oportere.

LI. Caeterum Ithacius videns quam invidiosum sibi apud episcopos foret, si accusator etiam postremis rerum capitalium judiciis astitisset (etenim iterari judicium necesse erat), subtrahit se cognitioni: frustra, callido jam scelere perfecto. At tum per Maximum accusator apponitur Patricius quidam, fisci patronus: ita eo insistente Priscillianus capitis [Col. 0158C] damnatus est, unaque cum eo Felicissimus et Armenius, qui nuper a catholicis, cum essent clerici, Priscillianum secuti desciverant. Latronianus quoque et Euchrotia gladio perempti. Instantius quem superius ab episcopis damnatum diximus, in Sylinam insulam, quae ultra Britannias sita est, deportatus. Itum deinde in reliquos sequentibus judiciis, damnatique Asarinus et Aurelius diaconus gladio. Tiberianus, ademptis bonis, in Sylinam insulam datus. Tertullus, Potamius et Joannes, tamquam viliores personae et digni misericordia, quia ante quaestionem se ac socios prodidissent, temporario exsilio intra Gallias relegati. Hoc fere modo homines luce indignissimi, pessimo exemplo, necati aut exsiliis mulctati: quod initio jure judiciorum et [Col. 0158D] egregio publico defensum, postea Ithacius in jurgiis solitus, ad postremum convictus, in eos retorquebat, quorum id mandato et consiliis effecerat, solus tamen omnium episcopatu detrusus: nam Idacius, licet minus nocens, sponte se episcopatu abdicaverat: sapienter id et verecunde, nisi postea amissum locum repetere tentasset. Caeterum Priscilliano occiso non solum non repressa est haeresis, quae illo auctore proruperat, sed confirmata, latius propagata est: namque sectatores ejus, qui eum prius ut sanctum honoraverant, postea ut martyrem colere coeperunt. Peremptorum corpora ad Hispanias relata, magnisque obsequiis celebrata eorum funera. Quin et jurare per Priscillianum summa religio putabatur. [Col. 0159A] Ac inter nostros perpetuum discordiarum bellum exarserat, quod jam per quindecim annos foedis dissensionibus agitatum, nullo modo sopiri poterat. Et nunc, cum maxime discordiis episcoporum turbari aut misceri omnia cernerentur, cunctaque per eos odio aut gratia, metu, inconstantia, [Col. 0160A] invidia, factione, libidine, avaritia, arrogantia, somno, desidia essent depravata: postremo plures adversum paucos bene consulentes, insanis consiliis et pertinacibus studiis certabant: inter haec plebs Dei et optimus quisque probro atque ludibrio habebatur.




[Col. 0159A]
SULPICII SEVERI DE VITA BEATI MARTINI LIBER UNUS. (C)



AUCTORIS AD DESIDERIUM EPISTOLA DE LIBRO VITAE B. MARTINI.

SEVERUS DESIDERIO charissimo salutem.

Ego quidem, frater unanimis, libellum quem de vita sancti Martini scripseram, scheda sua premere, et intra domesticos parietes cohibere decreveram; quia, ut sum natura infirmus, judicia humana vitabam, ne (quod fore arbitror) sermo incultior legentibus displiceret, omniumque reprehensione dignissimus judicarer, qui materiam disertis merito scriptoribus reservandam impudens occupassem: sed petenti tibi saepius negare non potui. Quid enim esset, quod non amori tuo vel cum detrimento mei pudoris impenderem? Verumtamen ea tibi fiducia libellum edidi, qua nulli a te prodendum reor; quia id spopondisti. Sed vereor, ne tu ei janua sis futurus, et emissus semel non queat revocari; quod si acciderit, et ab aliquibus eum legi videris, bona id venia a lectoribus postulabis, ut res potius quam verba [Col. 0160B] perpendant, et aequo animo ferant, si aures eorum vitiosus forsitam sermo perculerit: quia regnum Dei non in eloquentia, sed in fide constat. Meminerint etiam, salutem saeculo non ab oratoribus, sed a piscatoribus praedicatam; cum utique, si utile fuisset, id quoque Dominus praestare potuisset. Ego enim cum primum animum ad scribendum appuli, quia nefas putarem tanti viri latere virtutes, apud me ipse decidi ut soloecismis non erubescerem: quia nec magnam istarum umquam rerum scientiam contigissem; et, si quid ex his studiis olim fortasse libassem, totum id desuetudine tanti temporis perdidissem. Sed tamen, ne nos maneat tam molesta defensio, suppresso, si tibi videtur, nomine libellus edatur. Quod ut fieri valeat, titulum fronti erade, ut muta sit pagina; aut, quod sufficit, loquatur materiam, non loquatur auctorem.



INCIPIT LIBER.
[Col. 0159]

[Col. 0159C] I. Plerique mortales studio et gloriae saeculari inaniter dediti exinde perennem, ut putabant, memoriam nominis sui quaesiverunt, si vitas clarorum virorum stylo illustrassent. Quae res utique non perennem quidem, sed aliquantulum tamen conceptae spei fructum afferebat: quia et sui memoriam, licet incassum, propagabant; et propositis magnorum virorum exemplis non parva aemulatio legentibus excitabatur. Sed tamen nihil ad beatam illam aeternamque vitam haec eorum cura pertinuit. Quid enim aut ipsis occasura cum saeculo scriptorum suorum gloria profuit? aut quid posteritas emolumenti tulit legendo Hectorem pugnantem, aut Socratem philosophantem? [Col. 0160C] cum eos non solum imitari stultitia sit, sed non acerrime etiam impugnare, dementia: quippe qui humanam vitam praesentibus tantum actibus aestimantes, spes suas fabulis, animas sepulcris dederint: siquidem ad solam hominum memoriam se perpetuandos crediderunt; cum hominis officium sit, perennem potius vitam quam perennem memoriam quaerere, non scribendo aut pugnando vel philosophando, sed pie, sancte religioseque vivendo. Qui quidem error humanus litteris traditus in tantum valuit, ut multos plane aemulos vel inanis philosophiae, vel stultae illius virtutis invenerit. Unde facturus mihi operae pretium videor, si vitam [Col. 0161A] sanctissimi viri, exemplo aliis mox futuram, perscripsero: quo utique ad veram sapientiam et coelestem militiam divinamque virtutem legentes incitabuntur. In quo ita nostri quoque rationem commodi ducimus, ut non inanem ab hominibus memoriam, sed aeternum a Deo praemium exspectemus: quia etsi ipsi non ita viximus, ut aliis exemplo esse possimus; dedimus tamen operam, ne his lateret qui esset imitandus. Igitur S. Martini vitam scribere exordiar, ut se vel ante episcopatum vel in episcopatu gesserit. Quamvis nequaquam ad omnia illius potuerim pervenire, adeo ea in quibus ipse tantum sibi conscius fuit nesciuntur, quia, laudem ab hominibus non requirens, quantum in ipso fuit, omnes virtutes suas latere voluisset. Quamquam etiam ex [Col. 0161B] his quae comperta nobis erant, plura omisimus: quia sufficere credidimus, si tantum excellentiora notarentur. Simul et legentibus consulendum fuit, ne quod his pareret copia congesta fastidium. Obsecro autem eos qui lecturi sunt, ut fidem dictis adhibeant; neque me quidquam nisi compertum et probatum scripsisse arbitrentur: alioquin tacere, quam falsa dicere, maluissem.

II. Igitur Martinus Sabaria Pannoniarum oppido oriundus fuit, sed intra Italiam Ticini alius est, parentibus secundum saeculi dignitatem non infimis, gentilibus tamen. Pater ejus miles primum, post tribunus militum fuit. Ipse armatam militiam in adolescentia secutus, inter scholares alas sub rege Constantio, deinde sub Juliano Caesare militavit: non [Col. 0161C] tamen sponte: quia a primis fere annis divinam potius servitutem sacra illustris pueri spiravit infantia. Nam cum esset annorum decem, invitis parentibus ad ecclesiam confugit, seque catechumenum fieri postulavit. Mox mirum in modum totus in Dei opere conversus, cum esset annorum duodecim, eremum concupivit: fecissetque votis satis, si aetatis infirmitas non obstitisset. Animus tamen aut circa monasteria, aut circa ecclesiam semper intentus, meditabatur adhuc in aetate puerili quod postea devotus implevit. Sed cum edictum esset a regibus, ut veteranorum filii ad militiam scriberentur; prodente patre, qui felicibus ejus actibus invidebat, cum esset annorum quindecim, captus et catenatus sacramentis militaribus implicatus est, uno tantum [Col. 0161D] servo comite contentus, cui tamen versa vice dominus serviebat, adeo ut plerumque ei et calciamenta ipse detraheret et ipse detergeret; cibum una caperent, hic tamen saepius ministraret. Triennium fere ante baptisma in armis fuit, integer tamen ab iis vitiis, quibus illud hominum genus implicari solet. Multa illi circa commilitones benignitas, mira caritas; patientia vero atque humilitas ultra humanum modum. Nam frugalitatem in eo laudare non est necesse, qua ita usus est, ut jam illo tempore non miles, sed monachus putaretur. Quibus rebus ita sibi omnes commilitones suos devinxerat, ut eum miro affectu venerarentur. Nec dum tamen regeneratus in Christo, agebat quemdam [Col. 0162A] bonis operibus baptismatis candidatum: assistere scilicet laborantibus, opem ferre miseris, alere egentes, vestire nudos: nihil sibi ex militiae stipendiis praeter quotidianum victum reservans, jam tum Evangelii non surdus auditor de crastino non cogitabat.

III. Quodam itaque tempore, cum jam nihil praeter arma et simplicem militiae vestem haberet, media hieme (quae solito asperior inhorruerat, adeo ut plerosque vis algoris exstingueret) obvium habet in porta Ambianensium civitatis pauperem nudum: qui cum praetereuntes ut sui misererentur oraret, omnesque miserum praeterirent; intellexit vir Deo plenus sibi illum, aliis misericordiam non praestantibus, reservari. Quid tamen ageret? nihil praeter [Col. 0162B] chlamydem, qua indutus erat, habebat: jam enim reliqua in opus simile consumpserat. Arrepto itaque ferro, quo accinctus erat, mediam dividit, partemque ejus pauperi tribuit, reliqua rursus induitur. Interea de circumstantibus ridere nonnulli, quia deformis esse truncatus habitu videretur: multi tamen, quibus erat mens sanior, altius gemere, quod nihil simile fecissent; cum utique plus habentes, vestire pauperem sine sua nuditate potuissent. Nocte igitur insecuta, cum se sopori dedisset, vidit Christum chlamydis suae, qua pauperem texerat, parte vestitum. Intueri diligentissime Dominum, vestemque quam dederat, jubetur agnoscere. Mox ad angelorum circumstantium multitudinem audit Jesum clara voce dicentem: Martinus adhuc catechumenus [Col. 0162C] hac me veste contexit. Vere memor Dominus dictorum suorum (qui ante praedixerat: Quamdiu fecistis uni ex minime istis, mihi fecistis) se in paupere professus est fuisse vestitum; et ad confirmandum tam boni operis testimonium, in eodem se habitu quem pauper acceperat, est dignatus ostendere. Quo viso, vir beatissimus non in gloriam est elatus humanam, sed bonitatem Dei in suo opere cognoscens, cum esset annorum duodeviginti, ad baptismum convolavit. Nec tamen statim militiae renuntiavit, tribuni sui precibus evictus, cui contubernium familiare praestabat. Etenim transacto tribunatus sui tempore, renuntiaturum se saeculo pollicebatur. Qua Martinus exspectatione suspensus, per biennium fere posteaquam est baptisma consecutus, solo licet [Col. 0162D] nomine, militavit.

IV. Interea irruentibus intra Gallias barbaris, Julianus Caesar coacto in unum exercitu apud Vangionum civitatem, donativum coepit erogare militibus: et, ut est consuetudinis, singuli citabantur, donec ad Martinum ventum est. Tum vero opportunum tempus existimans, quo peteret missionem (neque enim integrum sibi fore arbitrabatur si donativum non militaturus acciperet): Hactenus, inquit ad Caesarem, militavi tibi: patere ut nunc militem Deo: donativum tuum pugnaturus accipiat: Christi ego miles sum; pugnare mihi non licet. Tum vero adversus hanc vocem tyrannus infremuit, dicens, eum metu pugnae, quae postera die erat futura, [Col. 0163A] non religionis gratia detrectare militiam. At Martinus intrepidus, immo illato sibi terrore constantior: Si hoc, inquit, ignaviae ascribitur non fidei, crastina die ante aciem inermis astabo: et in nomine Domini Jesu, signo crucis non clypeo protectus aut galea, hostium cuneos penetrabo securus. Retrudi ergo in custodiam jubetur, facturus fidem dictis, ut inermis barbaris objiceretur. Postera die hostes legatos de pace miserunt, sua omnia seseque dedentes. Unde quis dubitet hanc vere beati viri fuisse victoriam, cui praestitum sit, ne inermis ad praelium mitteretur? et quamvis pius Dominus servare militem suum, licet inter hostium gladios et tela, potuisset; tamen ne vel aliorum morte Sancti violaretur obtutus, exemit pugnae necessitatem: neque enim aliam pro [Col. 0163B] milite suo Christus debuit praestare victoriam, quam ut, subactis sine sanguine hostibus, nemo moreretur.

V. Exinde relicta militia, sanctum Hilarium Pictavae episcopum civitatis, cujus tunc in Dei rebus spectata et cognita fides habebatur, expetivit; et aliquamdiu apud eum commoratus est. Tentavit autem idem Hilarius imposito diaconii officio sibi eum arctius implicare, et ministerio vincere divino. Sed cum saepissime restitisset, indignum se esse vociferans; intellexit vir altioris ingenii, hoc eum modo posse constringi, si id ei officii imponeret, in quo quidam locus injuriae videretur. Itaque exorcistam eum esse praecepit, quam ille ordinationem, ne despexisse tamquam humiliorem videretur, non repudiavit. [Col. 0163C] Nec multo post admonitus per soporem ut patriam parentesque, quos adhuc gentilitas detinebat, religiosa sollicitudine visitaret, ex voluntate sancti Hilarii profectus est, multis ab eo astrictus precibus et lacrymis ut rediret. Moestus, ut ferunt, peregrinationem illam aggressus est, contestatus fratres, multa se adversa passurum; quod postea probavit eventus. Ac primum inter Alpes devia secutus incidit in latrones, cumque unus securi elevata in caput ejus librasset ictum, ferientis dexteram sustinuit alter; vinctis tamen post tergum manibus uni servandus et spoliandus traditur. Qui cum eum ad remotiora duxisset, percontari ab eo coepit quisnam esset; respondit, Christianum se esse. Quaerebat etiam ab eo, an timeret. Tum vero constantissime [Col. 0163D] profitetur, numquam se fuisse tam securum, quia sciret misericordiam Domini maxime in tentationibus adfuturam: se magis illi dolere, qui Christi misericordia, utpote latrocinia exercens, esset indignus; ingressusque evangelicam disputationem, verbum Dei latroni praedicabat. Quid longius morer? latro credidit, prosecutusque Martinum viae reddidit, orans ut pro se Dominum precaretur. Idemque postea religiosam agens vitam visus est: adeo ut haec, quae supra retulimus, ab ipso audita dicantur.

VI. Igitur Martinus inde progressus cum Mediolanum praeterisset, diabolus in itinere humana specie assumpta se ei obvium tulit, quo tenderet quaerens; [Col. 0164A] cumque id a Martino responsi accepisset, se, quo Dominus vocaret, intendere, ait ad eum: Quocumque feris, vel quaecumque tentaveris, diabolus tibi adversabitur. Tunc ei prophetica voce respondit: Dominus mihi adjutor est; non timebo quid faciat mihi homo. Statimque e conspectu ejus inimicus evanuit. Itaque ut animo ac mente conceperat, matrem gentilitatis absolvit errore, patre in malis perseverante: plures tamen suo salvavit exemplo. Deinde (cum haeresis Ariana per totum orbem et maxime intra Illyricum pullufasset) cum adversus perfidiam sacerdotum solus pene acerrime pugnaret, multisque suppliciis esset affectus (nam et publice virgis caesus est, et ad extremum de civitate exire compulsus), Italiam repetens, cum intra [Col. 0164B] Gallias quoque discessu sancti Hilarii, quem ad exsilium haereticorum vis coegerat, turbatam ecclesiam comperisset, Mediolani sibi monasterium statuit. Ibi quoque eum Auxentius, auctor et princeps Arianorum, gravissime insectatus est; multisque affectum injuriis de civitate exturbavit. Cedendum itaque tempori arbitratus, ad insulam Gallinariam nomine secessit, comite quodam presbytero, magnarum virtutum viro. Hic aliquamdiu radicibus vixit herbarum: quo tempore helleborum, venenatum, ut ferunt, gramen in cibum sumpsit; sed cum vim veneni in se grassantis vicina jam morte sensisset, imminens periculum oratione repulit, statimque omnis dolor fugatus est. Nec multo post, cum sancto Hilario comperisset regis poenitentia potestatem indultam [Col. 0164C] fuisse redeundi, Romae ei tentavit occurrere, profectusque ad urbem est.

VII. Cum jam Hilarius praeterisset, ita cum est vestigiis prosecutus; cumque ab eo gratissime fuisset susceptus, haud longe sibi ab oppido monasterium collocavit. Quo tempore se ei quidam catechumenus junxit, cupiens sanctissimi viri institui disciplinis; paucisque interpositis diebus languore correptus vi febrium laborabat. Ac tum Martinus forte discesserat; et cum per triduum defuisset, regressus, corpus exanime invenit: ita subita mors fuerat, ut absque baptismate humanis rebus excederet. Corpus in medio positum tristi moerentium fratrum frequentabatur officio, cum Martinus flens et ejulans accurrit. Tum vero sanctum Spiritum tota mente concipiens, [Col. 0164D] egredi cellulam, in qua corpus jacebat, caeteros jubet; ac foribus obseratis super exanimata defuncti fratris membra prosternitur: et cum aliquandiu orationi incubuisset, sensissetque per spiritum Domini adesse virtutem, erectus paululum, et in defuncti ora defixus, orationis suae ac misericordiae Domini intrepidus exspectabat eventum: vixque duarum fere horarum spatium intercesserat, vidit defunctum paulatim membris omnibus commoveri, et laxatis in usum videndi palpitare luminibus. Tum vero magna ad Dominum voce conversus gratias agens, cellulam clamore compleverat: quo audito qui pro foribus astiterant, statim irruunt. Mirum spectaculum, quod videbant vivere quem mortuum reliquissent! Ita [Col. 0165A] redditus vitae, statim baptisma consecutus, plures postea vixit annos: primusque apud nos Martini virtutum vel materia vel testimonium fuit. Idem tamen referre erat solitus, se corpore exutum ad tribunal judicis ductum, deputatumque obscuris locis et vulgaribus turbis tristem excepisse sententiam: tum per duos angelos judici fuisse suggestum, hunc esse pro quo Martinus oraret: ita per eosdem angelos se jussum reduci, et Martino redditum vitaeque pristinae restitutum. Ab hoc primum tempore beati viri nomen enituit, ut qui sanctus jam ab omnibus habebatur, potens etiam et vere apostolicus haberetur.

VIII. Nec multo post, dum agrum Lupicini cujusdam honorati secundum saeculum viri praeteriret, [Col. 0165B] clamore et luctu turbae plangentis excipitur. Ad quam sollicitus cum astitisset, et quis esset hic fletus inquireret; indicatur unum e familia servulum laqueo sibi vitam extorsisse. Quo cognito cellulam, in qua corpus jacebat, ingreditur; exclusisque omnibus turbis, superstratus corpori aliquantisper oravit. Mox viviscente vultu, marcescentibus oculis in ora illius defunctus erigitur; lentoque conamine enisus assurgere, apprehensa beati viri dextera, in pedes constitit; atque ita cum eo usque ad vestibulum domus, turba omni inspectante, processit.

IX. Sub idem fere tempus ad episcopatum Turonicae Ecclesiae petebatur; sed cum erui a monasterio suo non facile posset, Ruricius quidam, unus e civibus, [Col. 0165C] uxoris languore simulato, ad genua illius provolutus, ut egrederetur obtinuit. Ita dispositis jam in itinere civium turbis, sub quadam custodia ad civitatem usque deducitur. Mirum in modum incredibilis multitudo non solum ex illo oppido, sed etiam ex vicinis urbibus ad suffragia ferenda convenerat. Una omnium voluntas, eadem vota, eademque sententia, Martinum episcopatu esse dignissimum: felicem fore tali Ecclesiam sacerdote. Pauci tamen, et nonnulli ex episcopis, qui ad constituendum antistitem fuerant evocati, impie repugnabant, dicentes scilicet: contemptibilem esse personam, indignum esse episcopatu, hominem vultu despicabilem, veste sordidum, crine deformem. Ita a populo sententiae sanioris haec illorum irrisa dementia est, qui illustrem [Col. 0165D] virum dum vituperare cupiunt, praedicabant. Nec vero aliud his facere licuit, quam quod populus Domino volente cogebat. Inter episcopos tamen qui affuerant, praecipue defensor quidam nomine dicitur restitisse: unde animadversum est, graviter illum lectione prophetica tunc notatum. Nam cum fortuito lector, cui legendi eo die officium erat, interclusus a populo defuisset, turbatis ministris, dum exspectatur qui non aderat, unus e circumstantibus sumpto psalterio, quem primum versum invenit, arripuit. Psalmus autem hic erat: Ex ore infantium et lactentium perfecisti laudem propter inimicos tuos, ut destruas inimicum et defensorem (Psal. VIII, 3). Quo lecto clamor populi tollitur, pars diversa confunditur. [Col. 0166A] Atque ita habitum est, divino nutu psalmum hunc lectum fuisse, ut testimonium operis sui defensor audiret; quia, ex ore infantium atque lactentium in Martino Domini laude perfecta, et ostensus pariter et destructus est inimicus.

X. Jam vero sumpto episcopatu qualem se quantumque praestiterit, non est nostrae facultatis evolvere. Idem enim constantissime perseverabat qui prius fuerat. Eadem in corde humilitas, eadem in vestitu ejus vilitas erat: atque ita, plenus auctoritatis et gratiae, implebat episcopi dignitatem, ut non tamen propositum monachi virtutemque desereret. Aliquamdiu ergo adhaerente ad Ecclesiam cellula usus est; deinde cum inquietudinem se frequentantium ferre non posset, duobus fere extra [Col. 0166B] civitatem millibus monasterium sibi statuit. Qui locus tam secretus et remotus erat, ut eremi solitudinem non desideraret: ex uno enim latere praecisa montis excelsi rupe ambiebatur; reliquam planitiem Liger fluvius reducto paululum sinu clauserat. Una tantum eademque arcta admodum via adiri poterat. Ipse ex lignis contextam cellulam habebat: multique e fratribus in eumdem modum; plerique, saxo superjecti montis cavato, receptacula sibi fecerant. Discipuli vero octoginta erant, qui ad exemplum beati magistri instituebantur. Nemo ibi quidquam proprium habebat; omnia in medio conferebantur; non emere, aut vendere, ut plerisque monachis moris est, quidquam licebat. Ars ibi, exceptis scriptoribus, nulla habebatur; cui tamen operi minor aetas [Col. 0166C] deputabatur: majores orationi vacabant. Rarus cuiquam extra cellulam suam egressus, nisi cum ad locum orationis conveniebant. Cibum una omnes post horam jejunii accipiebant: vinum nemo noverat, nisi quem infirmitas coegisset. Plerique camelorum setis vestiebantur; mollior ibi habitus pro crimine erat: quod eo magis sit mirum necesse est, quod multi inter eos nobiles habebantur, qui longe aliter educati ad hanc se humilitatem et patientiam coegerant; pluresque ex his postea episcopos vidimus. Quae enim esset civitas, aut ecclesia, quae non sibi de Martini monasterio cuperet sacerdotem?

XI. Sed ut reliquas virtutes ejus, quas in episcopatu egit, aggrediar; erat haud longe ab oppido proximus monasterio locus, quem falsa hominum [Col. 0166D] opinio, velut consepultis ibi martyribus, sacraverat: nam et altare ibi a superioribus episcopis constitutum habebatur. Sed Martinus non temere adhibens incertis fidem, ab his, qui majores natu erant, presbyteris vel clericis flagitabat, sibi nomen martyris, vel tempora passionis ostendi: grandi se scrupulo permoveri, quod nihil certi constans sibi majorum memoria tradidisset. Cum aliquandiu ergo a loco illo se abstinuisset, nec derogans religioni, quia incertus erat, nec auctoritatem suam vulgo accommodans, ne superstitio convalesceret; quodam die paucis secum adhibitis fratribus ad locum pergit. Deinde super sepulcrum ipsum astans oravit ad Dominum, ut quis esset, vel cujus meriti sepultus, ostenderet. Tum [Col. 0167A] conversus ad laevam vidit prope assistere umbram sordidam, trucem. Imperat, nomen meritumque ut loqueretur. Nomen edicit, de crimine confitetur: latronem se fuisse, ob scelera percussum, vulgi errore celebratum; sibi nihil cum martyribus esse commune, cum illos gloria, se poena retineret. Mirum in modum vocem loquentis qui aderant audiebant, personam tamen non videbant. Tum Martinus quid vidisset exposuit, jussitque ex eo loco altare, quod ibi fuerat, submoveri: atque ita populum superstitionis illius absolvit errore.

XII. Accidit autem insequenti tempore, dum iter ageret, ut gentilis cujusdam corpus, quod ad sepulcrum cum superstitioso funere deferebatur, obvium haberet: conspicatusque eminus venientium turbam, [Col. 0167B] quidnam id esset ignarus, paululum stetit: nam fere quingentorum passuum intervallum erat, ut difficile fuerit dignoscere quid videret. Tamen quia rusticam manum cerneret, et agente vento linteamina corpori superjecta volitarent, profanos sacrificiorum ritus agi credidit: quia esset haec Gallorum rusticis consuetudo, simulacra daemonum candido tecta velamine misera per agros suos circumferre dementia. Elevato ergo in adversos signo crucis, imperat turbae non moveri loco, onusque deponere. Hic vero mirum in modum videres miseros primum velut saxa riguisse: dein, cum promovere se summo conamine niterentur, ultra accedere non valentes, ridiculam in vertiginem rotabantur, donec victi, corporis onus ponunt. Attoniti et semet invicem aspectantes, [Col. 0167C] quidnam sibi accidisset, taciti cogitabant. Sed beatus vir cum comperisset, exsequiarum esse illam frequentiam non sacrorum, elevata rursum manu, dat eis abeundi et tollendi corporis potestatem. Ita eos et cum voluit, stare compulit; et cum libuit, abire permisit.

XIII. Item cum in vico quodam templum antiquissimum diruisset, et arborem pinum, quae fano erat proxima, esset agressus excidere; tum vero antistes loci illius, caeteraque gentilium turba coepit obsistere, et cum iidem illi, dum templum evertitur, imperante Domino quievissent, succidi arborem non patiebantur. Ille eos sedulo commonere, nihil esse religionis in stipite: Deum potius, cui serviret ipse, sequerentur: arborem illam excidi oportere, quia [Col. 0167D] esset daemoni dedicata. Tum ex illis unus, qui erat audacior caeteris: Si habes, inquit, aliquam de Deo tuo, quem dicis te colere, fiduciam, nosmetipsi succidemus hanc arborem, tu ruentem excipe: et, si tecum est tuus, ut dicis, Dominus, evades. Tum ille intrepide confisus in Domino, facturum se pollicetur. Hic vero ad istiusmodi conditionem omnis illa gentilium turba consensit: facilemque arboris suae habuere jacturam, si inimicum sacrorum suorum casu illius obruissent. Itaque cum unam in partem pinus illa esset acclinis, ut non esset dubium, quam in partem succisa corrueret; eo loco vinctus statuitur pro arbitrio rusticorum, quo arborem esse casuram nemo dubitabat. Succidere igitur ipsi suam pinum [Col. 0168A] cum ingenti gaudio laetitiaque coeperunt. Aderat eminus turba mirantium. Jamque paulatim nutare pinus, et ruinam suam casura minitari. Pallebant eminus monachi, et periculo jam propiore conterriti, spem omnem fidemque perdiderant, solam Martini mortem exspectantes. At ille confisus in Domino, intrepidus opperiens, cum jam fragorem sui pinus concidens edidisset, jam cadenti, jam super se ruenti elevata obviam manu signum salutis opponit: tum vero (turbinis modo retroactam putares) diversam in partem ruit: adeo ut rusticos, qui toto in loco steterant, pene prostraverit. Tum vero in coelum clamore sublato, gentiles stupere miraculo; monachi flere prae gaudio; Christi nomen in commune ab omnibus praedicari. Satisque constitit, eo [Col. 0168B] die salutem illi venisse regioni: nam nemo fere ex immani illa multitudine gentilium fuit, qui non impositione manus desiderata, Dominum Jesum, relicto impietatis errore, crediderit. Et vere ante Martinum pauci admodum, immo pene nulli in illis regionibus Christi nomen receperant: quod adeo virtutibus illius exemploque convaluit, ut jam ibi nullus locus sit, qui non aut ecclesiis frequentissimis, aut monasteriis sit repletus. Nam ubi fana destruxerat, statim ibi aut ecclesias aut monasteria construebat.

XIV. Nec minorem sub idem fere tempus eodem in opere virtutem edidit: nam cum in vico quodam fano antiquissimo et celeberrimo ignem immisisset, in proximam immo adhaerentem domum agente [Col. 0168C] vento flammarum globi ferebantur. Quod ubi Martinus advertit, rapido cursu tectum domus scandit, obvium se advenientibus flammis inferens. Tum vero mirum in modum cerneres contra vim venti ignem retorqueri, ut compugnantium inter se elementorum quidam conflictus videretur. Ita virtute Martini ibi tantum ignis est operatus, ubi jussus est. In vico autem, cui Leprosum nomen est, cum itidem templum opulentissimum superstitione religionis voluisset evertere, restitit ei multitudo gentilium, adeo ut non absque injuria sit repulsus. Itaque secessit ad proxima loca, ibique per triduum cilicio tectus et cinere, jejunans semper atque orans, precabatur a Domino, ut, quia templum illud evertere humana manus non potuisset, virtus illud divina [Col. 0168D] dirueret. Tum subito ei duo angeli hastati atque scutati instar militiae coelestis se obtulerunt, dicentes: missos se a Domino, ut rusticam multitudinem fugarent, praesidiumque Martino ferrent, ne quis, dum templum dirueretur, obsisteret: rediret ergo, et opus coeptum devotus impleret. Ita regressus ad vicum (inspectantibus gentilium turbis et quiescentibus, dum profanam aedem usque ad fundamentum dirueret) aras omnes atque simulacra redegit in pulverem. Quo viso rustici, cum se intelligerent divino nutu obstupefactos atque perterritos, ne episcopo repugnarent, omnes fere in Jesum Dominum crediderunt, clamantes palam et confitentes, Deum Martini colendum, idola negligenda, quae sibi adesse [Col. 0169A] non possent.

XV. Quid etiam in pago Aeduorum gestum sit, referam. Ubi dum templum itidem everteret, furens gentilium rusticorum in eum irruit multitudo; cumque unus audacior caeteris stricto eum gladio peteret, rejecto pallio nudam cervicem percussori praebuit: nec cunctatus ferire gentilis; sed cum dexteram altius extulisset, resupinus ruit: consternatusque divino metu, veniam precabatur. Nec dissimile huic fuit illud: cum eum idola destruentem cultro quidam ferire voluisset, in ipso ictu ferrum ei de manibus excussum non comparuit. Plerumque autem contradicentibus sibi rusticis, ne fana eorum destrueret, ita praedicatione sancta gentilium animos mitigabat, ut luce eis veritatis ostensa, ipsi sua templa subverterent.

[Col. 0169B] XVI. Curationum vero tam potens in eo gratia erat, ut nullus fere ad eum aegrotus accesserit, qui non continuo receperit sanitatem: quod vel ex consequenti liquebit exemplo. Treveris puella quaedam dira paralysis aegritudine tenebatur, ita ut jam per multum tempus nullo ad humanos usus corporis officio fungeretur: omni ex parte praemortua, vix tenui spiritu palpitabat. Tristes ad solam funeris exspectationem assistebant propinqui, cum subito nuntiatur ad civitatem illam venisse Martinum. Quod ubi pater puellae comperit, cucurrit exanimis, pro filia rogaturus. Et forte Martinus jam Ecclesiam fuerat ingressus. Ibi inspectante populo multisque aliis episcopis praesentibus, ejulans senex genua ejus amplectitur, dicens: Filia mea moritur misero [Col. 0169C] genere languoris, et quod ipsa est morte crudelius, solo spiritu vivit, jam carne praemortua; rogo ut eam adeas, atque benedicas, confido enim quod per te reddenda sit sanitati. Qua ille voce confusus obstupuit, et refugit dicens: Hoc suae non esse virtutis; senem errare judicio; non esse se dignum, per quem Dominus signum virtutis ostenderet. Perstare vehementius flens pater, et orare ut exanimem visitaret. Postremo a circumstantibus episcopis ire compulsus descendit ad domum puellae. Ingens turba pro foribus exspectabat quidnam Dei servus esset facturus. Ac primum, quae erant illius familiaria in istiusmodi rebus arma, solo prostratus oravit; deinde aegram intuens dari sibi oleum postulat; quod cum benedixisset, in os puellae vim sancti liquoris infudit, [Col. 0169D] statimque vox reddita est. Tunc paulatim singula contactu ejus coeperunt membra viviscere, donec firmatis gressibus, populo teste, surrexit.

XVII. Eodem tempore Tetradii cujusdam proconsularis viri servus daemonio correptus dolendo exitu cruciabatur. Rogatus ergo Martinus, ut ei manum imponeret, deduci eum ad se jubet; sed nequam spiritus nullo proferri modo ex cella in qua erat potuit: ita in advenientes rabidis dentibus saeviebat. Tum Tetradius ad genua beati viri advolvitur orans, ut ad domum, in qua daemoniacus habebatur, ipse descenderet. Tum vero Martinus negare, se profani et gentilis domum adire posse (nam Tetradius eo tempore adhuc gentilitatis errore implicitus tenebatur). [Col. 0170A] Spondet igitur se, si de puero daemon fuisset exactus, christianum fore. Ita Martinus imposita manu puero, immundum ab eo spiritum ejecit: quo viso Tetradius Dominum Jesum credidit; statimque catechumenus factus, nec multo post baptizatus est, semperque Martinum salutis suae auctorem miro coluit affectu. Per idem tempus in eodem oppido ingressus patrisfamilias cujusdam domum, in limine ipso restitit, dicens: horribile in atrio domus daemonium se videre. Cui cum ut discederet imperaret, quemdam e familia, qui in interiore parte aedium morabatur, arripuit. Saevire dentibus miser coepit, et obvios quoscumque laniare. Commota domus, familia turbata, populus in fugam versus. Martinus se furenti objecit, ac primum stare ei imperat; sed [Col. 0170B] cum dentibus fremeret, hiantique ore morsum minaretur, digitos ei Martinus in os intulit: Si habes, inquit, aliquid potestatis, hos devora. Tum vero, ac si candens ferrum faucibus accepisset, longe reductis dentibus digitos beati viri vitabat attingere: et cum fugere de obsesso corpore poenis et cruciatibus cogeretur, nec tamen exire ei per os liceret, foeda relinquens vestigia fluxu ventris egestus est.

XVIII. Interea cum de motu atque impetu Barbarorum subita civitatem fama turbasset, daemoniacum ad se exhiberi jubet: imperat ut, an verus esset hic nuntius, fateretur. Tunc confessus est, se decem daemones fuisse, qui rumorem hunc per populum disseminassent, ut hoc saltem metu ex illo Martinus oppido fugaretur: Barbaros nihil minus [Col. 0170C] quam irruptionem cogitare. Ita cum haec immundus spiritus media in ecclesia fateretur, metu et turbatione praesenti civitas liberata est. Apud Parisios vero, dum portam civitatis illius magnis secum turbis euntibus introiret, leprosum miserabili facie horrentibus cunctis osculatus est atque benedixit: statimque omni malo emundatus, postero die ad ecclesiam veniens nitenti cute, gratias pro sanitate quam receperat, agebat. Sed nec hoc praetereundum est, quod fimbriae vestimentis ejus cilicioque detractae, crebras super infirmantibus egere virtutes: nam aut digitis illigatae, aut collo inditae persaepe ab aegrotantibus morbos effugaverunt.

XIX. Arborius autem, vir praefectorius, sancti admodum et fidelis ingenii, cum filia ejus gravissimis [Col. 0170D] quartanis febribus ureretur, epistolam Martini quae casu ad eum delata fuerat, pectori puellae in ipso accessu ardoris inseruit, statimque fugata febris est. Quae res apud Arborium in tantum valuit, ut statim puellam Deo voverit, et perpetuae virginitati dicarit; profectusque ad Martinum, puellam ei, praesens virtutum ejus testimonium, quae per absentem licet curata esset, obtulit, neque ab alio eam quam a Martino, habitu virginitatis imposito, passus est consecrari. Paulinus vero, vir magni postmodum futurus exempli, cum oculum graviter dolere coepisset, et jam pupillam ejus crassior nubes superducta texisset, oculum ei Martinus peniculo contigit, pristinamque ei sanitatem sublato omni dolore restituit. Ipse [Col. 0171A] autem cum casu quodam esset de coenaculo devolutus, et per confragosos scalae gradus decidens, multis vulneribus esset affectus, cum exanimis jaceret in cellula, et immodicis doloribus cruciaretur, nocte ei angelus visus est eluere vulnera, et salubri unguine centusi corporis membra contingere: atque ita postero die restitutos est sanitati, ut nihil umquam pertulisse incommodi putaretur. Sed quia longum est ire per singula, sufficiant haec vel pauca de plurimis: satisque sit nos et in excellentibus non subtrahere veritatem, et in multis vitare fastidium.

XX. Atque ut minora tantis inseram (quamvis, ut est nostrorum aetas temporum, quibus jam depravata omnia atque corrupta sunt, pene praecipuum sit, adulationi regiae sacerdotalem non cessisse constantiam): [Col. 0171B] cum ad imperatorem Maximum, ferocis ingenii virum et bellorum civilium victoria elatum, plures ex diversis partibus episcopi convenissent, et foeda circa principem omnium adulatio notaretur, seque degeneri inconstantia regiae clientelae sacerdotalis dignitas subdidisset, in solo Martino apostolica auctoritas permanebat: nam et si pro aliquibus supplicandum regi fuit, imperavit potius quam rogavit: et a convivio ejus frequenter rogatus abstinuit, dicens, se mensae ejus participem esse non posse, qui duos imperatores, unum regno, alterum vita expulisset. Postremo, cum Maximus se non sponte sumpsisse imperium affirmaret, sed impositam sibi a militibus divino nutu regni necessitatem armis defendisse; et non alienam ab eo Dei voluntatem videri, [Col. 0171C] penes quem tam incredibili eventu victoria fuisset, nullumque ex adversariis nisi in acic occubuisse; tandem victus vel ratione vel precibus, ad convivium venit; mirum in modum gaudente rege, quod id impetrasset. Convivae autem aderant, veluti ad diem festum evocati, summi atque illustres viri, praefectus idemque consul Evodius, vir quo nihil umquam justius fuit; Comites duo summa potestate praediti, frater regis et patruus: medius inter hos Martini presbyter accubuerat: ipse autem sellula juxta regem posita consederat. Ad medium fere convivium, ut moris est, pateram regi minister obtulit. Ille sancto admodum episcopo potius dari jubet, exspectans atque ambiens, ut ab illius dextera poculum sumeret; sed Martinus ubi ebibit, pateram presbytero suo tradidit, [Col. 0171D] nullum scilicet existimans digniorem qui post se prior biberet, nec integrum sibi fore, si aut regem ipsum aut eos qui a rege erant proximi, presbytero praetulisset. Quod factum imperator omnesque qui tunc aderant, ita admirati sunt, ut hoc ipsum eis, in quo contempti fuerant, placeret: celeberrimumque per omne palatium fuit; fecisse Martinum in regis prandio quod in infirmorum judicum conviviis episcoporum nemo fecisset; eidemque Maximo longe ante praedixit futurum, ut si ad Italiam pergeret, quo ire cupiebat, bellum Valentiniano imperatori inferens, sciret se primo quidem impetu futurum esse victorem, sed parvo post tempore esse periturum. Quod quidem ita vidimus: nam primo adventu ejus Valentinianus [Col. 0172A] in fugam versus est: deinde post annum fere resumptis viribus, captum intra Aquileiae muros Maximum interfecit.

XXI. Constat autem etiam angelos ab eo plerumque visos, ita ut conserto invicem apud eum sermone loquerentur: diabolum vero tam conspicabilem et subjectum oculis habebat, ut sive se in propria substantia contineret, sive in diversas figuras spiritualis nequitiae transtulisset, qualibet ab eo sub imagine videretur, quod cum diabolus sciret se effugere non posse, conviciis eum urgebat frequenter, quia fallere non posset insidiis. Quodam autem tempore cornu bovis cruentum in manu tenens cum ingenti fremitu cellulam ejus irrupit, cruentamque ostentans dexteram, et admisso recens scelere congaudens, Ubi est, [Col. 0172B] inquit, Martine, virtus tua? unum de tuis modo interfeci. Tunc ille convocatis fratribus refert quid diabolus indicasset; sollicitosque esse praecipit per cellulas singulorum, quisnam hoc casu fuisset affectus. Neminem quidem deesse de monachis, sed unum rusticum mercede conductum, ut vehiculo ligna deferret, isse ad silvam nuntiant. Jubet igitur aliquos ire ei obviam. Ita baud longe a monasterio jam pene exanimis invenitur. Extremum tamen spiritum trahens, indicat fratribus causam mortis et vulneris: junctis scilicet bubus dum dissoluta arctius lora constringit, bovem sibi excusso capite inter inguina cornu adegisse: nec multo post vitam reddidit. Viderit is, quo judicio Domini diabolo data fuerit haec potestas. In Marlino illud mirabile erat, quod non [Col. 0172C] solum hoc quod supra retulimus, sed multa istius modi, quoties accidissent, longe ante praevidebat, aut sibi nuntiata fratribus indicabat.

XXII. Frequenter autem diabolus, dum mille nocendi artibus sanctum virum conabatur illudere, visibilem se ei formis diversissimis ingerebat. Nam interdum in Jovis persona, plerumque Mercurii, persaepe etiam se Veneris ac Minervae transfiguratum vultibus offerebat: adversus quem semper interritus, signo se crucis et orationis auxilio protegebat. Audiebantur etiam plerumque convicia, quibus illum turba daemonum protervis vocibus increpabat: sed omnia falsa et vana cognoscens, non movebatur objectis. Testabantur etiam aliqui ex fratribus audisse se daemonem protervis Martinum vocibus increpantem, [Col. 0172D] cur intra monasterium aliquos ex fratribus qui olim baptismum diversis erroribus perdidissent, conversos postea recepisset, exponentem crimina singulorum: Martinum diabolo repugnantem respondisse constanter, antiqua delicta melioris vitae conversatione purgari; et per misericordiam Domini absolvendos esse peccatis, qui peccare desinerent. Contra dicente diabolo, non pertinere ad veniam criminosos, et semel lapsis nullam a Domino clementiam praestari; tunc in hanc vocem fertur exclamasse Martinus: Si tu ipse, o miserabilis, ab hominum insectatione desisteres, et te factorum tuorum vel hoc tempore cum dies judicii in proximo est, poeniteret; ego tibi vere confisus in Domino Jesu Christo [Col. 0173A] misericordiam pollicerer. O quam sancta de Domini pietate praesumptio, in qua etsi auctoritatem praestare non potuit, ostendit affectum! Et quia de diabolo ejusdemque artibus sermo exortus est, non ab re videtur, licet extrinsecus, referre quod gestum est: quia et quaedam in eo Martini virtutum portio est, et res digna miraculo recte memoriae mandabitur, in exemplum cavendi, si quid deinceps uspiam tale contigerit.

XXIII. Clarus quidam nomine, adolescens nobilissimus, mox presbyter, nunc felici beatus excessu, cum relictis omnibus se ad Martinum contulisset, brevi tempore ad summam fidei virtutumque omnium culmen enituit. Itaque cum haud longe sibi ab episcopi monasterio tabernaculum constituisset, multique apud eum fratres commorarentur; juvenis [Col. 0173B] quidam ad eum Anatolius nomine, sub professione monachi omnem humilitatem atque innocentiam mentitus accessit, habitavitque aliquamdiu in commune cum caeteris. Dein procedente tempore angelos apud se loqui solere dicebat: cum fidem nullus adhiberet, signis quibusdam plerosque ad credendum coarctabat. Postremo eo usque processit, ut inter se ac Deum angelos discurrere praedicaret: jamque se unum ex prophetis haberi volebat. Clarus tamen nequaquam ad credendum cogi poterat. Ille ei iram Domini et praesentes plagas, cur sancto non crederet, comminari. Postremo in hanc vocem erupisse fertur: Ecce hac nocte vestem mihi candidam Dominus de coelo dabit, qua indutus in medio vestrum diversabor: idque vobis signum erit, me Dei esse [Col. 0173C] virtutem, qui Dei veste donatus sim. Tum vero grandis omnium ad hanc professionem exspectatio. Itaque ad mediam fere noctem fremitu terram insultantium commoveri omne monasterium loco visum est: cellulam autem, in qua idem adolescens continebatur, crebris cerneres micare luminibus: fremitusque in ea discurrentium, et murmur quoddam multarum vocum audiebatur. Deinde facto silentio egressus; unum de fratribus, Sabacium nomine, ad se vocat, tunicamque ei, qua erat indutus, ostendit. Obstupefactus ille convocat caeteros; ipse etiam Clarus accurrit; adhibitoque lumine vestem omnes diligenter inspiciunt. Erat autem summa mollitie, candore eximio, micanti purpura; nec tamen, cujus esset generis aut velleris, poterat agnosci. Curiosius tamen [Col. 0173D] oculis aut digitis attrectata, non aliud quam vestis videbatur. Interea Clarus fratres admonet orationi instare, ut manifestius eis Dominus, quidnam id esset, ostenderet: itaque reliquum noctis hymnis psalmisque consumitur. At ubi illuxit dies, apprehensum dextera trahere ad Martinum volebat, bene conscius illudi illum diaboli arte non posse. Tum vero reniti ac reclamare miser coepit, interdictumque sibi esse dicebat, ne se Martino ostenderet. Cumque invitum ire compellerent, inter trahentium manus vestis evanuit. Unde quis dubitet hanc etiam Martini fuisse virtutem, ut phantasiam suam diabolus, cum erat Martini oculis ingerenda, dissimulare diutius aut tegere non posset?

[Col. 0174A] XXIV. Animadversum est tamen, eodem fere tempore fuisse in Hispaniis juvenem, qui cum sibi multis signis auctoritatem paravisset, eo usque elatus est, ut se Heliam profiteretur. Quod cum plerique temere credidissent, addidit ut se Christum esse diceret: in quo etiam adeo illusit, ut eum quidam episcopus, nomine Rufus, ut Dominum adoraret: propter quod eum postea ab episcopatu dejectum vidimus. Plerique etiam nobis e fratribus retulerunt, eodem tempore in Oriente quemdam exstitisse, qui se Joannem esse jactitaret. Ex quo conjicere possumus, istiusmodi pseudoprophetis exsistentibus, Antichristi adventum imminere, qui jam in istis mysterium iniquitatis operatur. Non praetereundum autem videtur, quanta Martinum sub iisdem diebus diabolus arte [Col. 0174B] tentaverit. Quodam enim die praemissa prae se et circumjectus ipse luce purpurea, quo facilius claritate assumpti fulgoris illuderet, veste etiam regia indutus, diademate ex gemmis auroque redimitus, calceis auro illitis, sereno ore, laeta facie, ut nihil minus quam diabolus putaretur, oranti in cellula astitit. Cumque Martinus primo aspectu ejus fuisset hebetatus, diu multumque silentium ambo tenuerunt. Tum prior diabolus, Agnosce, inquit, Martine, quem cernis: Christus ego sum: descensurus ad terram prius me manifestare tibi volui. Ad haec cum Martinus taceret, nec quidquam responsi referret, iterare ausus est diabolus professionis audaciam: Martine, quid dubitas credere, cum videas? Christus ego sum. Tum ille, revelante sibi Spiritu, ut intelligeret [Col. 0174C] diabolum esse, non Deum: Non se, inquit, Jesus Dominus purpuratum et diademate renitentem venturum esse praedixit. Ego Christum, nisi in eo habitu formaque qua passus est, nisi crucis stigmata praeferentem, venisse non credam. Ad hanc ille vocem statim ut fumus evanuit, et cellulam tanto fetore complevit, ut indubia indicia relinqueret, diabolum se fuisse. Hoc ita gestum ut supra retulimus, ex ipsius Martini ore cognovi, ne quis forte existimet fabulosum.

XXV. Nam cum olim audita fide ejus, vita atque virtutibus, desiderio illius aestuaremus, gratam nobis ad eum videndum peregrinationem suscepimus: simul, quia jam ardedat animus vitam illius scribere, partim ab ipso, in quantum ille interrogari potuit, [Col. 0174D] sciscitati sumus; partim ab his qui interfuerant vel sciebant, cognovimus. Quo quidem tempore credi non potest qua me humilitate, qua benignitate susceperit, congratulatus plurimum et gavisus in Domino, quod tanti esset habitus a nobis, quem peregrinatione suscepta expetissemus. Miserum me! (pene non audeo confiteri) cum me sancto convivio suo dignatus esset adhibere, aquam manibus nostris ipse obtulit; ad vesperam autem ipse nobis pedes abluit. Nec reniti aut contra ire constantia fuit: ita auctoritate illius oppressus sum, ut nefas putarem, si non acquievissem. Sermo autem illius non alius apud nos fuit, quam mundi hujus illecebras et saeculi onera relinquenda, ut Dominum Jesum liberi expeditique [Col. 0175A] sequeremur: praestantissimumque nobis praesentium temporum illustris viri Paulini, cujus supra mentionem fecimus, exemplum ingerebat, qui summis opibus abjectis Christum secutus, solus pene his temporibus Evangelica praecepta complesset: illum nobis sequendum, illum clamabat imitandum: beatumque esse praesens saeculum tantae fidei virtutisque documento, cum, secundum sententiam Domini, dives et possidens multa, vendendo omnia et dando pauperibus, quod erat factu impossibile, possibile fecisset exemplo. Jam vero in verbis et confabulatione ejus quanta gravitas, quanta dignitas erat! quam acer, quam efficax, et quam in absolvendis Scripturarum quaestionibus promptus et facilis! Et quia multos ad hanc partem incredulos scio, quippe quos [Col. 0175B] viderim me ipso etiam referente non credere, Jesum testor spemque communem, me ex nullius umquam ore tantum scientiae, tantum ingenii, tam boni et tam puri sermonis audisse. Quamquam in Martini virtutibus quantula est ista laudatio! nisi quod mirum est, homini illiterato ne hanc quidem gratiam defuisse.

XXVI. Sed jam finem liber postulat, sermo claudendus est: non quod omnia quae de Martino fuerant dicenda, defecerint; sed quia nos, ut inertes poetae, extremo in opere negligentes, victi materiae mole succumbimus. Nam etsi facta illius explicari verbis utcumque potuerunt; interiorem vitam illius et quotidianam conversationem, et animum coelo semper intentum, nulla umquam (vere profiteor), nulla explicabit oratio. Illam scilicet perseverantiam [Col. 0175C] et temperamentum in abstinentia et jejuniis, potentiam in vigiliis et orationibus, noctesque ab eo perinde ac dies actas, nullumque vacuum ab opere Dei tempus, quo vel otio indulserit vel negotio, sed nec cibo aut somno quidem, nisi in quantum naturae necessitas cogebat: vere fatebor, non si ipse, ut aiunt, ab inferis Homerus emergeret, posset exponere: adeo omnia majora in Martino sunt, quam ut verbis concipi queant. Numquam hora ulla momentumque praeteriit, quo non aut orationi incumberet aut insisteret lectioni: quamquam etiam inter legendum, [Col. 0176A] aut si quid aliud forte agebat, numquam animum ab oratione laxabat: nimirum ut fabris ferrariis moris est, qui inter operandum pro quodam laboris levamine incudem suam feriunt; ita Martinus, etiam dum aliud agere videretur, semper orabat. O vere beatus, in quo dolus non fuit! neminem condemnans, nulli malum pro malo reddens. Tantam quippe adversum omnes injurias patientiam assumpserat, ut, cum esset summus sacerdos, impune etiam ab infimis clericis laederetur: nec propter id eos aut loco umquam amoverit, aut a sua, quantum in ipso fuit, charitate repulerit.

XXVII. Nemo umquam illum vidit iratum, nemo commotum, nemo moerentem, nemo ridentem: unus idemque semper, coelestem quodammodo laetitiam [Col. 0176B] vultu praeferens, extra naturam hominis videbatur. Numquam in illius ore nisi Christus; numquam in illius corde nisi pietas, nisi pax, nisi misericordia inerat. Plerumque etiam pro eorum qui obtrectatores illius videbantur, solebat flere peccatis, qui remotum et quietum venenatis linguis et vi ereo ore carpebant. Et vere nonnullos experti sumus invidos virtutibus vitaeque ejus, qui in illo oderant quod in se non videbant, et quod imitari non valebant. Atque (o nefas dolendum et ingemiscendum!) non alii fere insectatores ejus, licet pauci admodum, non alii tamen quam episcopi ferebantur; nec vero quemquam nominare necesse est, licet nosmetipsos plerique circumlatrent: sufficit, ut si quis ex his haec legerit, et agnoverit, [Col. 0176C] erubescat: nam si irascitur, de se ipse dictum fatebitur, cum fortasse nos de aliis senserimus. Non refugimus autem, ut, si qui ejusmodi sunt, nos quoque cum tali viro oderint. Illud facile confido, omnibus sanctis opusculum istud gratum fore. De caetero si quis haec infideliter legerit, ipse peccabit. Ego mihi conscius sum, me rerum fide et amore Christi impulsum ut haec scriberem, manifesta exposuisse, vera dixisse: paratumque, ut spero, habebit a Deo praemium, non quicumque legerit, sed quicumque crediderit.




[Col. 0175C]
SULPICII SEVERI EPISTOLAE TRES. (C)



EPISTOLA I. AD EUSEBIUM PRESBYTERUM. Contra aemulos virtutum beati Martini.
[Col. 0175D]

Hesterna die, cum ad me plerique monachi venissent, inter fabulas juges longumque sermonem mentio incidit libelli mei, quem de vita Beati viri Martini edidi, studioseque eum a multis legi libentissime [Col. 0176D] audiebam. Interea indicatur mihi, dixisse quemdam malo spiritu suscitatum, cur Martinus, qui mortuos suscitasset, flammas domibus depulisset, ipse nuper adustus incendio, periculosae fuisset obnoxius passioni. O istum, quisquis est, miserum! Judaeorum in verbis ejus perfidiam et dicta cognoscimus, qui in cruce positum Dominum his verbis increpabant: Alios salvos fecit, se ipsum salvum facere [Col. 0177A] non potest (Matth. XVII, 42). Vere plane iste, quicumque est, si illis temporibus natus esset, et in Dominum hac voce dicere potuisset, qui simili modo sanctum Domini blasphemat exemplo. Quid ergo, quisquis es, Martinus ideo non potens, ideo non sanctus; quia est periclitatus incendio? O beatum, et per omnia similem Apostolis, etiam in his conviciis, virum! Nempe hoc et de Paulo gentiles, cum eum vipera momordisset, dixisse referuntur: Hic homo debet homicida esse, quem salvum factum de mari fata vivere non siverunt (Actor. XXVIII, 4). At ille excussa vipera in ignem nihil mali patiebatur. Illi autem subito casurum, et repente moriturum eum putabant; sed cum viderent nihil mali contingere ei, convertentes se, dicebant eum Deum esse. [Col. 0177B] Alioquin vel horum exemplo, omnium mortalium infelicissime, perfidiam tuam coarguere ipse debueras; ut si tibi scandalum moverat quod Martinus flamma ignis videbatur attactus, hunc rursum attactum ad merita illius et virtutem referres, quod circumseptus ignibus non perisset. Agnosce enim, miser, agnosce quod nescis, omnes fere sanctos magis insignes periculorum suorum fuisse virtutibus. Video quidem Petrum fide potentem, rerum obstante natura, mare pedibus supergressum, et instabiles aquas corporeo pressisse vestigio, sed non ideo minor mihi videtur gentium praedicator, quem fluctus absorbuit, et post triduum totidemque noctes emergentem e profundo unda restituit, atque haud scio, an pene plus fuerit vixisse in profundo, an supra [Col. 0177C] maris profunda transisse. Sed haec tu, ut arbitror, stulte, non legeras, aut lecta non audieras. Neque enim absque divino consilio istiusmodi exemplum beatus Evangelista sacris litteris protulisset, nisi ut ex his humana mens erudiretur, naufragiorum atque serpentium casus, et (sicut Apostolus refert, qui nuditate, fame latronumque periculis gloriatur) omnia haec sanctis hominibus atque omnibus ad perpetiendum quidem esse communia; sed his tolerandis atque vincendis praecipuam semper justorum fuisse virtutem, dum per omnia tentamenta patientes et semper invicti, tanto fortius vincerent, quanto gravius pertulissent. Unde hoc quod ad Martini infirmitatem vocatur, plenum est dignitatis et gloriae, siquidem periculosissimo casu tentatus evicerit. Caeterum [Col. 0177D] id omissum a me in libello illo quem de vita illius scripsimus, nemo miretur; cum ibidem sim professus, me non omnia illius facta complexum: quia si persequi universa voluissem, immensum volumen legentibus edidissem. Neque sunt tam parva quae gessit, ut omnia potuerint comprehendi. Sed tamen hoc de quo quaestio incidit, latere non patiar, et rem omnem, ut gesta est, referam, ne forte consilio hoc, quod ad vituperationem beati viri poterat opponi, praetermisisse videamur. Cum ad dioecesin quamdam pro solemni consuetudine (sicut episcopis visitare ecclesias suas moris est) media fere hieme Martinus venisset, mansionem ei in secretario ecclesiae clerici paraverunt, multumque ignem scabro jam et pertenui [Col. 0178A] pavimento subdiderunt, lectumque ei plurimo stramine exstruxerunt. Dein, cum se Martinus cubitum collocasset, insuetam mollitiem strati male blandientis horrescit: quippe qui nada humo, uno tantum cilicio superjecto, cubare consueverat: itaque quasi accepta permotus injuria stramentum omne projecit. Casu super fornaculum partem paleae illius quam removerat, aggessit: ipse, ut erat moris, nuda humo, lassitudine itineris urgente, requievit. Ad mediam fere noctem per interruptum, ut supra diximus, pavimentum ignis aestuans, arescentes paleas apprehendit. Martinus somno excitus, re inopinata, ancipiti periculo, et maxime, ut referebat, diabolo insidiante atque urgente praeventus, tardius quam debuit ad orationis confugit auxilium. Nam erumpere [Col. 0178B] foras cupiens, cum pessulo quem ostio obdiderat diu multumque luctatus, gravissimum circa se sensit incendium, adeo ut vestem qua indutus erat, ignis absumpserit. Tandem in se reversus, non in fuga, sed in Domino sciens esse praesidium; scutum fidei et orationis arripiens, mediis flammis totus ad Dominum conversus incubuit. Tum vero divinitus igne submoto, innoxio sibi orbe flammarum orabat. Monachi autem, qui pro foribus erant, crepitante et colluctante incendii sono, obseratas effringunt fores: dimotoque igne, e mediis flammis Martinum auferunt cum jam poenitus esse consumptus tam diuturno incendio putaretur. Caeterum (verbis meis Dominus est testis) mihi ipse referebat, et non sine gemitu fatebatur, in hoc se diaboli arte deceptum, ut excussus [Col. 0178C] e somno consilium non haberet, quo per fidem et orationem periculo repugnaret: denique tamdiu circa se saevisse ignem, quamdiu erumpere ostium turbatus mente tentaverit. Ubi vero auxilium crucis et orationis arma repetisset, medias cessisse flammas, seque tunc sensisse rorantes quas male esset expertus urentes. Unde intelligat quisquis haec legerit, tentatum quidem illo Martinum periculo, sed et probatum.



EPISTOLA II. AD AURELIUM DIACONUM. De obitu et apparitione beati Martini.

SULPICIUS SEVERUS AURELIO diacono salutem.

Posteaquam a me mane digressus es, eram residens [Col. 0178D] solus in cellula, subieratque me illa quae saepius occupat cogitatio, spes futurorum, praesentiumque fastidium, judicii metus, formido poenarum; et, quod consequens erat, atque unde cogitatio tota descenderat, peccatorum meorum recordatio tristem me confectumque reddiderat. Deinde cum fatigata angore animi in lectulo membra posuissem, ut plerumque ex moestitudine solet, somnus obrepsit (qui ut semper matutinis oris levior incertusque, ita suspensus et dubius per membra diffunditur; ut, quod in alio sopore non evenit, pene vigilans dormire tesentias); cum repente sanctum Martinum episcopum videte mihi videor, praetextum toga candida, vultu igneo, stellantibus oculis, crine purpureo: atque ita mihi [Col. 0179A] in ea habitudine corporis formaque qua eum noveram, videbatur, ut, quod eloqui nobis pene difficile est, non posset aspici, cum posset agnosci. Arridensque mihi paululum, libellum quem de vita illius scripseram, dextra praeferebat. Ego sancta genua ejus amplexus, benedictionem pro consuetudine flagitabam: superpositamque capiti meo manum tactu blandissimo sentiebam, cum inter benedictionis verba solemnia familiare illud ori suo crucis nomen iteraret. Mox in eum luminibus intentis, cum exsatiari vultu illius conspectuque non possem, subito mihi in sublime sublatus eripitur; donec emensa aeris istius vastitate, cum tamen rapida nube subvectum acie sequeremur oculorum, patenti coelo receptus videri ultra non potuit. Nec multo post, presbyterum [Col. 0179B] sanctum Clarum, discipulum illius, qui nuper excesserat, video eamdem quam magistrum, viam scandere. Ego impudens sequi cupiens, dum altos gressus molior et connitor, evigilo: somnoque excitus, congratulari coeperam visioni, cum ad me puer familiaris ingreditur, solito tristior, vultu loquentis pariter et dolentis. Quid tu, inquam, tam tristis loqui gestis? At ille, Duo, inquit, monachi modo a Turonis adfuerunt, qui domnum Martinum obisse nuntiant. Concidi, fateor, obortisque lacrymis flevi uberrime. Quin etiam dum haec ad te, frater, scribimus, fluunt lacrymae, nec ullum impatientissimi doloris admitto solatium. Te vero, ubi hoc mihi nuntiatum est, participem esse volui luctus mei, qui eras socius amoris. Veni ergo ad me statim, ut pariter [Col. 0179C] lugeamus quem pariter amamus: quamquam sciam virum illum non esse lugendum, cui, post evictum triumphatumque saeculum, nunc demum reddita est corona justitiae. Sed tamen ego non possum mihi imperare, quin doleam. Praemisi quidem patronum, sed solatium vitae praesentis amisi: etsi, si rationem ullam dolor admitteret, gaudere deberem. Est enim ille consertus apostolis ac prophetis, et, quod pace sanctorum omnium dixerim, in illo justorum grege nulli secundus, ut spero, credo et confido, illis potissimum qui stolas suas in sanguine laverunt, aggregatus, agnum ducem ab omni integer labe comitatur. Nam licet ei ratio temporis non potuerit praestare martyrium, gloria tamen martyris non carebit, quia voto atque virtute et potuit esse [Col. 0179D] martyr, et voluit. Quod si ei Neronianis Decianisque temporibus, in illa quae tunc exstitit dimicare congressione licuisset, testor Deum coeli atque terrae, sponte equuleum ascendisset, ultro se ignibus intulisset, Hebraeisque pueris aequandus, inter flammarum globos media licet, hymnum Domini in fornace cantasset. Quod si Esaianum illud supplicium persecutori forte placuisset, numquam profecto impar prophetae serris et laminis dissecari membra timuisset; at si praecisis rupibus abruptisque montibus agere felicem furor impius maluisset, perbibeo confisus testimonium veritati, sponte cecidisset. Si vero gentium doctoris exemplo gladio deputatus, inter [Col. 0180A] alias, ut saepe provenit, victimas duceretur, primus omnium, carnifice compulso, palmam sanguinis occupasset. Jam vero adversus omnes poenas atque supplicia, quibus plerumque humana cessit infirmitas, ita, a confessione Domini non recedeas, immobilis stetisset, ut laetus ulceribus congaudensque cruciatibus quaelibet inter tormenta risisset. Sed quamquam ista non tulerit, implevit tamen etiam sine cruore martyrium: nam quas ille pro spe aeternitatis humanorum dolorum non pertulit passiones, fame, vigiliis, nuditate, jejuniis, opprobriis invidorum, insectationibus improborum, cura pro infirmantibus, sollicitudine pro periclitantibus? quo enim ille dolente non doluit? quo scandalizante non ustus est? quo pereunte non gemuit? praeter illa quotidiana [Col. 0180B] illius adversum humanae spiritalisque nequitiae diversa certamina, dum in eo variis tentationibus appetito semper exsuperat fortitudo vincendi, patientia exspectandi, aequanimitas sustinendi. O vere ineffabilem virum, pietate, misericordia, charitate, quae cum quotidie etiam in sanctis viris saeculo frigente frigescat, in illo tamen usque ad finem, aucta in dies, perseveravit! quo ego illius bono vel specialiter fruitus sum, cum me indignum et non merentem unice diligebat. En rursus lacrymae fluunt, imoque de pectore gemitus erumpit. In quo mihi posthaec homine similis requies, in cujus erit charitate solatium? Me miserum, me infelicem! poterone umquam, si diutius vixero, non dolere, quod Martino superstes sum? erit mihi posthaec vita jucunda, erit [Col. 0180C] dies aut hora sine lacrymis? aut tecum, frater dilectissime, potero illius mentionem habere sine fletu? aut umquam loquens apud te aliud quam de illo loqui potero? Sed quid te in lacrymas fletusque commoveo? ecce nunc consolatum esse te cupio, qui me consolari ipse non possum. Non deerit nobis ille, mihi crede, non deerit: intererit de se sermocinantibus, astabit orantibus: quodque jam hodie praestare dignatus est, videndum se in gloria sua saepe praebebit, et assidua, sicut ante paululum fecit, benedictione nos proteget. Inde secundum ordinem visionis coelum se sequentibus patere monstravit, et quo sequendus esset, edocuit: quo spes nostra tendenda, quo animus dirigendus, instruxit. Quid tamen fiet. frater? quod mihi ipse sum conscius, conscendere [Col. 0180D] arduum illud iter, ac penetrare non potero: ita sarcina molesta me praegravat, et peccati mole depressum, negato in astra conscensu, saeva miserabilem ducit in tartara. Spes tamen superest, illa sola, illa postrema, ut quod per nos obtinere non possumus, saltem pro nobis orante Martino mereamur. Sed quid te, frater, diutius occupo epistola tam loquaci, demororque venturum? simul jam pagina impleta non recipit. Mihi tamen haec fuit ratio sermonem istum longius proferendi, ut quia doloris nuntium epistola deferebat, eadem tibi ex quadam nostri confabulatione praestaret charta solatium.



EPISTOLA III. AD BASSULAM SOCRUM SUAM. Quomodo beatus Martinus ex hac vita ad immortalem transierit.
[Col. 0181A]

SULPICIUS SEVERUS BASSULAE parenti venerabili salutem.

Si parentes vocari in jus liceret, te plane expilationis furtique ream ad praetoris tribunal justo dolore traheremus. Quid enim non conquerar quam a te patior injuriam? nullam mihi domi chartulam, nullum libellum, nullam epistolam reliquisti: ita furaris omnia, ita universa divulgas. Si quid ad amicum familiariter scripsi; si quid forte, dum ludimus, quod velim tamen occultum esse, dictavi, omnia [Col. 0181B] ad te prius pene quam fuerint scripta aut dictata, perveniunt. Nimirum obarrhatos habes notarios meos, per quos tibi nostrae ineptiae publicantur; nec tamen adversum eos possum moveri, si tibi parent, qui in jus nostrum ex tua potissimum liberalitate venerunt, seque adhuc tuos quam meos esse meminerunt: tu sola es rea, tu sola culpabilis, quae et mihi insidiaris, et illos fraude circumvenis, ut sine delectu ullo familiariter scripta, aut negligenter emissa, illucubrata tibi penitus atque impolita tradantur. Nam, ut de reliquis taceam, rogo quemadmodum tam cito ad te epistola illa potuit pervenire, quam nuper ad Aurelium diaconum scripseramus. Ego enim Tolosae positus, tu Treveris constituta, et tam longe a patria filio inquietante divulsa, qua [Col. 0181C] tandem familiarem illam epistolam occasione furata es? namque accepi litteras tuas, quibus scribis, in eadem epistola qua de obitu domni Martini fecerim mentionem, ipsum beati viri transitum exponere debuisse. Quasi vero ego illam epistolam aut legendam alii praeterquam ipsi ad quem missa videtur, ediderim, aut ego tanto sim operi destinatus, ut omnia quae de Martino cognosci oportet, me potissimum scribente notescant. Itaque, si quae de obitu sancti episcopi audire desideras, ab illis potius qui interfuere, cognosce: ego tibi statui nihil scribere, ne ubique me publices; tamen si das fidem, nulli te esse lecturam, paucis tuae satisfaciam voluntati: itaque praestabo te his quae mihi sunt comperta, participem. Martinus igitur obitum suum longe ante [Col. 0181D] praescivit, dixitque fratribus dissolutionem sui corporis imminere. Interea causa exstitit, qua Condatensem dioecesin visitaret; nam clericis inter se ecclesiae illius discordantibus, pacem cupiens reformare, licet finem dierum suorum non ignoraret, proficisci tamen itiusmodi ob causam non recusavit: bonam hanc virtutum suarum consummationem existimans, si pacem ecclesiae redditam reliquisset. Ita profectus cum suo illo, ut semper, frequentissimo discipulorum sanctissimoque comitatu, mergos in flumine conspicatur piscium praedam sequi, et rapacem ingluviem assiduis urgere capturis. Forma, inquit, haec daemonum est: insidiantur incautis, capiunt nescientes, captos devorant, exsaturarique [Col. 0182A] non queunt devoratis. Imperat deinde potenti virtute verborum, ut eum cui innatabant gurgitem relinquentes, aridas peterent desertasque regiones: eo nimirum circa aves illas usus imperio, quo daemones fugare consueverat; ita grege facto, omnes in unum illae volucres congregatae, relicto flumine montes silvasque petierunt, non sine admiratione multorum, qui tantam in Martino virtutem viderent, ut etiam avibus imperaret. Aliquamdiu ergo in vico illo, vel in ecclesia ad quam ierat, commoratus, pace inter clericos restituta, cum jam regredi ad monasterium cogitaret, viribus corporis coepit repente destitui: convocatisque discipulis, indicat se jam resolvi. Tum vero moeror et luctus omnium, vox una plangentium: Cur nos, pater, deseris? aut cui [Col. 0182B] nos desolatos relinquis? invadent enim gregem tuum lupi rapaces: et quis nos a morsibus eorum, percusso pastore, prohibebit? scimus quidem desiderare te Christum; sed salva tibi sunt tua praemia, nec dilata minuentur: nostri potius miserere, quos deseris. Tunc ille motus his fletibus, ut totus semper in Domino misericordiae visceribus affluebat, lacrymasse perhibetur: conversusque ad Dominum, hac tantum flentibus voce respondit: Domine, si adhuc populo tuo sum necessarius, non recuso laborem: fiat voluntas tua. Nimirum inter spem amoremque positus, dubitavit pene quid mallet: quia nec hos deserere, nec a Christo volebat diutius separari: nihil tamen in voto suo ponens, aut voluntati relinquens, totum se Domini arbitrio potestatique [Col. 0182C] committens. Nonne tibi his paucissimis verbis dicere videbitur: Gravis quidem est, Domine, corporeae pugna militiae, et jam satis est quod huc usque certavi; sed si adhuc in eodem labore pro castris tuorum stare me praecipis, non recuso, nec fatiscentem causabor aetatem; munia tua devotus implebo; sub signis tuis, quoadusque ipse jusseris, militabo; et quamvis optata sit seni missio post laborem, est tamen animus victor annorum, et cedere nescius senectuti. At si jam parcis aetati, bonum est mihi, Domine: fiat voluntas tua: hos vero quibus timeo, ipse custodies. O virum ineffabilem, nec labore victum, nec morte vincendum, qui in nullam se partem pronior inclinaverit, nec mori timuerit, nec vivere recusarit! Itaque cum jam per aliquot dies vi febrium [Col. 0182D] teneretur, non tamen a Dei opere cessabat: pernox in orationibus et vigiliis, fatiscentes artus servire spiritui cogebat, nobili illo strato suo in cinere et cilicio recubans. Et cum a discipulis rogaretur, ut saltem vilia sibi sineret stramenta supponi; non decet, inquit, filii, Christianum nisi in cinere et cilicio mori; ego si aliud vobis exemplum relinquo, ipse peccavi. Oculis igitur ac manibus in coelum semper intentus, invictum ab oratione spiritum non relaxabat; et cum a presbyteris, qui tum ad eum confluxerant, rogaretur, ut corpusculum lateris mutatione relevaret: Sinite, inquit, sinite me, fratres, coelum potius respicere quam terram, ut suo jam itinere iturus ad Dominum spiritus dirigatur. Haec locutus, [Col. 0183A] diabolum vidit prope assistere. Quid hic, inquit, astas, cruenta bestia? nihil in me, funeste, reperies. Abrahae me sinus recipiet.

(Ex capitulari Veron. cod.)

[a 1Kb] Cum hac ergo voce fatigatum divinis operibus spiritum coelo reddidit: testatique nobis sunt qui adfuerant, jam exanimo corpore glorificati hominis vidisse se gloriam. Vultus luce clarior renitebat, cum membra caetera ne tenuis quidem macula fuscaret; in aliis [Col. 0183B] etiam, et in illo tantum artubus non pudendis, septennis quodammodo pueri gratia videbatur. Quis istum umquam cilicio tectum, quis cineribus crederet involutum? ita vitro purior, lacte candidior, jam in quadam futurae resurrectionis gloria et natura demutatae carnis ostensus est. Jam vero in obsequium funeris, credi non potest, quanta hominum multitudo convenerit: tota obviam corpori civitas ruit; cuncti ex agris atque vicis, multique ex vicinis etiam urbibus adfuerunt. O quantus luctus omnium, [Col. 0183C] quanta praecipue moerentium lamenta monachorum! qui eo die fere ad duo millia convenisse dicuntur, specialis Martini [Col. 0184A] gloria, cujus exemplo in Domini servitutem stirpes tantae fruticaverant. Agebat nimirum ante se pastor exstinctus greges suos, sanctae illius multitudinis pallidas turbas, agmina palliata, aut emeritorum laborum senes, aut juratos Christi in sacramenta tirones. Tum virginum chorus fletuabstinens prae pudore, cum laetandum potius illi esse sentiret quem jam suo Dominus gremio confoveret, quam sancto dissimulabat gaudio quod dolebat! siquidem fides flere prohiberet, gemitum [Col. 0184B] extorqueret affectus; etenim tam erat sancta de illius gloria exsultatio, quam pia de morte confusio. Ignosceres flentibus, gratularere gaudentibus: quia et pium est gaudere Martino, et pium est flere Martinum; dum unusquisque et sibi praestat ut doleat, et illi debet ut gaudeat. Haec igitur beati viri corpus usque ad locum sepulcri hymnis canora coelestibus turba prosequitur. Comparetur, si placet, saecularis illa pompa, non dicam funeris, sed triumphi: quid simile Martini exsequiis conferetur? Ducant illi prae curribus suis vinctos post terga captivos: Martini corpus hi qui mundum ductu illius vicerant, prosequuntur; illos confusis plausibus populorum honoret insania: Martino divinis plauditur psalmis: Martinus hymnis coelestibus honoratur, illi post triumphos suos in [Col. 0184C] tartara saeva trudentur: Martinus Abrahae sinu laetus excipitur; Martinus hic pauper et modicus, coelum dives ingreditur: illinc nos, ut spero, custodiens, me haec scribentem respicit, te legentem.

[Col. 0183A] Cum hac ergo voce animam coelo reddidit: testatique nobis sunt qui ibidem fuerunt, vidisse se vultum ejus tamquam vultum angeli: membra autem ejus candida tamquam nix videbantur, ita ut dicerent, Quis istum umquam cilicio (vidit) tectum? quis in cineribus crederet involutum? [Col. 0183B] jam enim sic videbatur, quasi in futurae resurrectionis gloria et natura demutatae carnis ostensus est [b 1Kb] . In obsequium vero funeris credi non potest quanta hominum multitudo convenerit; tota obviam corpori civitas ruit: cuncti ex agris atque ex vicis, multique de vicinis etiam urbibus adfuerunt. O quantus luctus omnium, quanta praecipue moerentium lamenta monachorum! qui eo die fere ad II Convenisse dicuntur, specialis Martini gloria: ejus exemplo in Dni servitutem stirpes tantae fruticaverant [c 1Kb] . Agebat nimirum ante se pastor greges suos, sanctae illius multitudinis pallidas turbas, agmina palliata, aut emeritorum (supple laborum) senes, [Col. 0184A] aut juratos Christi in sacramenta tirones; tum virginum chorus fletu abstinens prae pudore quam sancto dissimulabat gaudio quod dolebat! siquidem fides flere prohiberet: gemitum tamen extorquebat affectus; etenim tam sancta erat de illius gloria (et) exsultatio, quam pia de morte tristitia. Ignosceres flentibus, congratulare [d 1Kb] gaudentibus, dum unusquisque et sibi praestat ut doleat, et illi ut gaudeat. Haec igitur beati viri corpus usque ad locum sepulcri hymnis canora coelestibus turba prosequitur, etc.




[Col. 0183C]
SULPICII SEVERI DIALOGI. (C)



DIALOGUS I.

[Col. 0183D] I. Cum in unum locum ego et Gallus noster convenissemus, vir mihi et propter Martini memoriam (ex illius enim discipulis erat) et propter sua merita charissimus; intervenit nobis Postumianos meus, [Col. 0184D] nostri causa ab Oriente, quo se ante triennium patriam relinquens contulerat, regressus. Complexi hominem amantissimum, exosculatique genua et pedes ejus, cum uno atque altero spatio quasi obstupefacti, [Col. 0185A] invicem flentes gaudio deambulassemus, jactis in terram ciliciis consedimus. Tum prior Postumianus me intuens, Cum essem, inquit, in remotis Aegypti, libuit ut ad mare usque procederem. Navim illic onerariam offendi, quae cum mercibus Narbonem petens solvere parabat. Eadem nocte astare in somnis mihi visus es, et injecta me manu trahere, ut navim illam conscenderem. Mox tenebras rumpente diluculo, cum de eo loco in quo quieveram surrexissem, somnium meum ipse mecum reputans tanto tui desiderio subito correptus sum, ut nihil cunctatus navim conscenderim; tricesimo die Massiliam appulsus, inde huc decimo pervenerim: adeo prospera navigatio piae adfuit voluntati. Tu modo, propter quem tot maria transnavigavimus, [Col. 0185B] tantum terrae transcucurrimus, complectendum perfruendumque te, remotis omnibus, trade. Ego vero, inquam, etiam cum tu in Aegypto morareris, totus tecum semper animo et cogitatione versabar, meque de te dies ac noctes cogitantem totum tua charitas possidebat; nedum modo me tibi aestimes puncto temporis defuturum, quominus amore tuo pendens te intuear, te audiam, tecum loquar, nullo penitus in secretum nostrum, quod nobis haec remotior cellula praestat, admisso: nam hujus nostri, ut arbitror, Galli praesentiam non moleste feres, qui hoc adventu tuo, ut vides, perinde atque ego ipse, triumphat gaudio. Recte plane, inquit Postumianus; in societate nostra Gallus iste retinebitur: quia etsi mihi parum cognitus est, pro eo tamen quod tibi est [Col. 0185C] charissimus, non potest mihi non esse charus, maxime cum ex Martini sit disciplina. Neque gravabor quamlibet conserte vobiscum, ut poscitis, fabulari: quippe cum huc propter hoc venerim, ut me hujus Sulpicii mei (me autem utraque manu complectebatur) desiderio etiam verbosus impenderem.

II. Enimvero, inquam, satis probasti, quantum pius amor possit, qui nostri causa tot maria tantumque terrarum emensus, a summo, ut ita dicam, solis egressu usque in ejus occidua venisti. Age ergo, quia et secreti inter nos nec occupati sumus, et sermoni tuo vacare debemus, edisseras nobis velim omnem peregrinationis tuae historiam; qualiter in Oriente fides Christi floreat; quae sit ibi sanctorum quies, quae instituta monachorum; quantisque signis [Col. 0185D] ac virtutibus in servis suis Christus operetur: nam certe, quia in his regionibus, inter ista quae vivimus, ipsa nobis vita fastidio est; libenter ex te audiemus, si vel in eremo vivere Christianis licet. Ad haec Postumianus, Faciam, inquit, ut desiderare te video; sed quaeso prius ex te audiam, an isti omnes quos hic reliqueram sacerdotes, tales sint, quales eos, antequam proficiscerer, noveramus. Tum ego, Absiste, inquam, ista quaerere, quae aut una mecum, ut puto, nosti, aut si ignoras, non audire sit melius. Illud reticere non possum, non solum illos de quibus interrogas, nihil meliores quam noveras factos; sed unum illum nostri quondam amantem, in quo respirare ab istorum insectationibus solebamus, [Col. 0186A] asperiorem nobis fuisse quam debuit. Nec vero quidquam in illum inclementius dicam, quia et amicum colui, et tunc etiam amavi cum putabatur inimicus. Me autem haec tacitis cogitationibus resolventem admodum dolor iste compungit (pene nos sapientis et religiosi viri amicitia destitutos), illum quondam tam amicum nobis, tam amarum in nos esse potuisse. Verum haec, quae moeroris plena sunt, relinquamus: te potius, ut dudum spoponderas, audiamus. Ita, inquit, fiat, Postumianus; quod cum dixisset, paululum omnes conticuimus. Dein cilicium cui insederat, ad me propius admovit, atque ita exorsus est:

III. Ante hoc triennium, quo tempore tibi, Sulpici, hinc abiens valedixi, ubi Narbone navim solvimus, [Col. 0186B] quinto die portum Africae intravimus: adeo prospera Dei nutu navigatio fuit. Libuit animo adire Carthaginem, loca visitare sanctorum, et praecipue ad sepulcrum Cypriani martyris adorare. Quintodecimo die ad portum regressi, provectique in altum, Alexandriam petentes, reluctante austro pene in Syrten illati sumus: quod providi nautae caventes, jactis navem anchoris sistunt. Sub oculis autem terra continens erat, in quam scaphis egressi cum vacua ab humano cultu omnia cerneremus, ego studiosius explorandorum locorum gratia longius processi. Tribus fere millibus a littore parvum tugurium inter arenas conspicio, cujus tectum, sicut Sallustius ait, quasi carina navis erat, contiguum terrae, satis firmis tabulis constratum, non quod ibi [Col. 0186C] vis imbrium ulla timeatur (fuisse autem illic pluviam nequando quidem auditum est), sed quod ventorum ea vis est, ut si quando vel clementiori coelo aliquantulus spirare flatus coeperit, majus in illis terris quam in ullo mari naufragium sit. Nulla ibi germina, sata nulla proveniunt, quippe instabili loco, arentibus arenis ad omnem motum ventorum cedentibus. Verum ubi eversa quaedam a mari promontoria ventis resistunt, terra aliquantulum solidior herbam raram atque hispidam gignit. Ea ovibus est pabulum satis utile. Incolae lacte vivunt; qui solertiores sunt, vel, ut ita dixerim, ditiores, hordeaceo pane utuntur. Ea ibi sola messis est, quae celeritate proventus per naturam soli sive aeris, ventorum casus evadere solet: quippe fertur a die jacti seminis tricesimo [Col. 0186D] die maturescere. Consistere autem ibi homines non alia ratio facit, quam quod omnes tributo liberi sunt: extrema siquidem Cyrenorum ora est, deserto illi contigua, quod inter Aegyptum et Africam interjacet, per quod olim Cato Caesarem fugiens duxit exercitum.

IV. Ergo ut ad tugurium illud quod eminus conspexeram, pertendi, invenio senem in veste pellicea molam manu vertentem; consalutatus accepit nos benigne. Ejectos nos in illud littus exponimus; et ne statim repetere cursum possimus, maris mollitie detineri: egressos in terram (ut est mos humani ingenii) naturam locorum cultumque habitantium voluisse cognoscere: Christianos nos esse: id praecipue [Col. 0187A] quaerere, an essent aliqui inter illas solitudines Christiani. Tum vero ille flens gaudio, ad genua nostra provolvitur: iterum nos ac saepius exosculatus invitat ad orationem; deinde impositis in terram vervecum pellibus facit nos discumbere. Apponit prandium sane locupletissimum, dimidium panem hordeaceum. Eramus autem nos quatuor, ipse erat quintus. Fasciculum etiam herbae intulit, cujus nomen excidit; quae menthae similis exuberans foliis, saporem mellis praestabat: hujus praedulci admodum suavitate delectati atque exsatiati sumus. Ad haec subridens ego ad Gallum meum, Quid, inquam, Galle? placetne tibi prandium, fasciculus herbarum et panis dimidius viris quinque? Tum ille, sicut est verecundissimus, aliquantulum erubescens, dum fatigationem [Col. 0187B] meam accepit, Facis, inquit, Sulpici, tuo more, qui nullam occasionem, si qua tibi porrecta fuerit, omittis, quin nos edacitatis fatiges. Sed facis inhumane, qui nos Gallos homines cogis exemplo angelorum vivere (quamquam ego studio manducandi etiam angelos manducare credam): nam istum dimidium hordeaceum timeo vel solus attingere. Sed contentus sit hoc Cyrenensis ille, cui vel necessitas vel natura est esurire; vel postremo isti, quibus, credo, marina jactatio inediam cibi fecerat. Nos procul a mari absumus, et quod tibi saepe testatus sum, Galli sumus. Sed pergat hic potius explicare sui Cyrenensis historiam.

V. Enimvero, Postumianus ait, cavebo posthac cujusquam abstinentiam praedicare; ne Gallos nostros [Col. 0187C] arduum penitus offendat exemplum. Statueram autem etiam coenam Cyrenensis illius, vel consequentia (septem enim diebus apud ipsum fuimus) referre convivia: sed supersedendum est, ne Gallus se aestimet fatigari. Caeterum postero die, cum aliqui ex incolis ad nos visendos confluere coepissent, cognoscimus illum hospitem nostrum esse presbyterum; quod summa nos dissimulatione celaverat. Deinde cum ipso ad ecclesiam processimus, quae fere duobus millibus aberat, a conspectu nostro interjectu montis exclusa. Erat autem vilibus texta virgultis, non multo ambitiosis quam nostri hospitis tabernaculum, in quo nisi incurvus quis non poterat consistere. Cum hominum mores quaereremus, illud praeclarum animadvertimus, nihil eos neque emere neque vendere. [Col. 0187D] Quid sit fraus aut furtum, nesciunt; aurum atque argentum, quae prima mortales putant, neque habent, neque habere cupiunt: nam cum ego presbytero illi decem nummos aureos detulissem, refugit, altiore consilio protestatus, Ecclesiam auro non instrui, sed potius destrui. Aliquantulum ei vestimentorum indulsimus.

VI. Quod cum ille benigne accepisset, revocantibus nos ad mare nautis, discessimus, prosperoque cursu septimo die Alexandriam pervenimus, ubi foeda inter episcopos atque monachos certamina gerebantur, ex ea occasione vel causa, quia congregati in unum saepius sacerdotes frequentibus decrevisse synodis videbantur, ne quis Origenis libros legeret aut haberet: [Col. 0188A] qui tractator sacrarum scripturarum peritissimus habebatur. Sed episcopi quaedam in libris ipsius insanius scripta memorabant, quae assertores ejus defendere non ausi, ab haereticis potius fraudulenter inserta dicebant: et ideo non propter illa quae in reprehensionem merito vocarentur, etiam reliqua esse damnanda; cum legentium fides facile possit habere discrimen, ne falsata sequeretur, et tamen catholice disputata retineret: non esse autem mirum, si in libris neotericis et recens scriptis fraus haeretica fuisset operata, quae in quibusdam locis non timuisset incidere Evangelicam veritatem. Adversum haec episcopi obstinatius renitentes, pro potestate cogebant recta etiam universa cum pravis et cum ipso auctore damnare: quia satis superque sufficerent [Col. 0188B] libri quos Ecclesia recepisset: respuendam esse penitus lectionem, quae plus esset nocitura insipientibus, quam profutura sapientibus. Mihi autem ex illius libris quaedam curiosius indaganti, admodum multa placuerunt: sed nonnulla deprehendi, in quibus illum prava sensisse non dubium est, quae defensores ejus falsata contendunt. Ego miror unum eumdemque hominem tam diversum a se esse potuisse, ut in ea parte qua probatur, neminem post Apostolos habeat aequalem; in ea vero quae jure reprehenditur, nemo deformius doceatur errasse.

VII. Nam cum ab episcopis excerpta in libris illius multa legerentur, quae contra catholicam fidem scripta constaret, locus ille vel maxime parabat invidiam, in quo editum legebatur, quia Dominus Jesus, sicut [Col. 0188C] pro redemptione hominis in carne venisset, et crucem pro hominis salute perpessus, mortem pro hominis aeternitate gustasset; ita esset eodem ordine passionis etiam diabolum redempturus: quia hoc bonitati illius pietatique congrueret, ut qui perditum hominem reformasset, prolapsum quoque angelum liberaret. Cum haec atque alia istiusmodi ab episcopis proderentur, ex studiis partium orta est seditio: quae cum reprimi sacerdotum auctoritate non posset, scaevo exemplo ad regendam Ecclesiae disciplinam praefectus assumitur, cujus terrore dispersi fratres, ac per diversas oras monachi sunt fugati, ita ut propositis edictis in nulla consistere sede sinerentur. Illud me admodum permovebat, quod Hieronymus, vir maxime catholicus et sacrae legis peritissimus, [Col. 0188D] Origenem secutus primo tempore putabatur, quem nunc idem praecipue, vel omnia illius scripta damnaret. Nec vero ausus sum de quoquam temere judicare; praestantissimi tamen viri et doctissimi ferebantur in hoc certamine dissidere. Sed tamen sive illud error est ut ego sentio, sive haeresis, ut putatur; non solum reprimi non potuit multis animadversionibus sacerdotum; sed nequaquam tam late se potuisset effundere, nisi contentione crevisset. Istiusmodi ergo turbatione cum veni Alexandriam, fluctuabat. Me quidem episcopus illius civitatis benigne admodum, et melius quam opinabar, excepit, et secum tenere tentavit: sed non fuit animus ibi consistere, ubi recens fraternae cladis fervebat invidia: nam etsi [Col. 0189A] fortasse videantur parere episcopis debuisse, non ob hanc tamen causam multitudinem tantam sub Christi confessione viventem, praesertim ab episcopis, oportuisset affligi.

VIII. Igitur inde digressus, Bethleem oppidum petii, quod ab Hierosolymis sex millibus disparatur, ab Alexandria autem sedecim mansionibus abest. Ecclesiam loci illius Hieronymus presbyter regit: nam parochia est episcopi, qui Hierosolymam tenet. Mihi jam pridem Hieronymus superiore illa mea peregrinatione compertus facile obtinuerat, ut nullum mihi expetendum rectius arbitrarer: vir enim praeter fidei meritum dotemque virtutum, non solum Latinis atque Graecis, sed et Hebraeis etiam ita litteris institutus est, ut se illi in omni scientia nemo [Col. 0189B] audeat comparare. Miror autem, si non et vobis per multa quae scripsit opera compertus est, cum per totum orbem legatur. Nobis vero, Gallus inquit, nimium nimiumque compertus est: nam ante hoc quinquennium quemdam illius libellum legi, in quo tota nostrorum natio monachorum ab eo vehementissime vexatur et carpitur; unde interdum Belgicus noster valde irasci solet, quod dixerit, nos usque ad vomitum solere satiari. Ego autem illi viro ignosco; atque ita sentio, de orientalibus illum potius monachis quam de occidentalibus disputasse: nam edacitas in Graecis gula est, in Gallis natura. Tum ego, Scholastice, inquam, Galle, defendis gentem tuam; sed quaeso te, liber iste numquid hoc solum vitium [Col. 0189C] damnat in monachis? Immo vero, inquit, nihil penitus omisit, quod non carperet, laceraret, exponeret: praecipue avaritiam, nec minus vanitatem insectatus est. Multa de superbia, non pauca de superstitione disseruit. Vere fatebor, pinxisse mihi videtur vitia multorum.

IX. Caeterum de familiaritatibus virginum et monachorum, atque etiam clericorum, quam vera, quam fortia disputavit! unde a quibusdam, quos nominare nolo, dicitur non amari: nam sicut Belgicus noster irascitur, edacitatis nimiae nos notatos, ita illi fremere dicuntur, cum in illo opusculo scriptum legunt: Coelibem spernit virgo germanum, fratrem quaerit extraneum. Ad haec ego, Nimium, inquam, Galle, progrederis: cave ne et te aliquis, [Col. 0189D] qui haec fortassis agnoscit, exaudiat, teque una cum Hieronymo incipiat non amare. Nam quia scholasticus es, non immerito te versu Comici illius admonebo: Obsequium amicos, veritas odium parit. Tua nobis potius, ut coeperas, Postumiane, repetatur orientalis oratio. Ego, inquit, ut dicere institueram, apud Hieronymum sex mensibus fui: cui jugis adversum malos pugna perpetuumque certamen concivit odia perditorum. Oderunt eum haeretici, quia eos impugnare non desinit: oderunt clerici, quia vitam eorum insectatur et crimina. Sed plane eum boni omnes admirantur et diligunt: nam qui eum haereticum esse arbitrantur, insaniunt. Vere dixerim, catholica hominis scientia, sana doctrina est. [Col. 0190A] Totus semper in lectione, totus in libris est: non die, non nocte requiescit; aut legit aliquid semper, aut scribit. Quod nisi mihi fuisset fixum animo et promissum, Deo teste, propositam eremum adire, vel exigui temporis punctum a tanto viro discedere noluissem. Huic ergo traditis atque commissis omnibus meis, omnique familia, quae me contra voluntatem animi mei secuta tenebat implicitum, exoneratus quodammodo gravi fasce penitus ac liber, regressus Alexandriam, visitatis ibi fratribus, ad superiorem inde Thebaidam, id est ad Aegypti extrema contendi. Ibi enim vastae patentis eremi solitudines plurimum ferebantur habere monachorum. Longum est, si omnia cupiam referre quae vidi: tamen pauca perstringam e pluribus.

[Col. 0190B] X. Haud longe ab eremo, contigua Nilo multa sunt monasteria. Habitant uno loco plerumque centeni: quibus summum jus est, sub abbatis imperio vivere, nihil arbitrio suo agere, per omnia ad nutum illius potestatemque pendere. Ex his, si qui majorem virtutem mente conceperint, ut acturi solitariam vitam se ad eremum conferant, non nisi permittente abbate discedunt. Haec illorum prima virtus est, parere alieno imperio. Transgressis ad eremum, abbatis illius ordinatione panis vel quilibet cibus alius ministratur. Casu per illos dies quibus illo adveneram, cuidam qui nuper ad eremum secesserat, neque amplius ab hoc monasterio quam sex millibus tabernaculum sibi constituerat, panem abbas per duos pueros miserat, quorum major habebat [Col. 0190C] aetatis annos quindecim, minor duodecennis erat. His ergo inde redeuntibus aspis mirae magnitudinis fit obviam, cujus occursu nihil perterriti; ubi ante pedes eorum venit, quasi incantata carminibus, caerula colla deposuit. Minor e pueris manu apprehensam ac pallio involutam ferre coepit: deinde monasterium quasi victor ingressus in occursum fratrum, inspectantibus cunctis, captivam bestiam resoluto pallio non sine jactantiae tumore deposuit. Sed cum infantium fidem atque virtutem caeteri praedicarent, abbas ille altiori consilio, ne infirma aetas insolesceret, virgis utrumque compescuit, multum objurgatos, cur ipsi quod per eos Dominus operatus fuerat, prodidissent: ejus illud non suae fidei, sed divinae fuisse virtutis: discerent potius, Deo in humilitate [Col. 0190D] servire, non in signis et virtutibus gloriari: quia melior esset infirmitatis conscientia virtutum vanitate.

XI. Hoc ubi ille monachus audivit, et periclitatos infantulos serpentis occursu, et ipsos insuper multa verbera victo serpente meruisse; abbatem obsecrat, ne sibi post haec panis ullus aut cibus aliquis mitteretur. Jamque octavus dies fuerat emensus, quo se homo Christi intra periculum famis ipse concluserat: arebant membra jejunio, sed deficere mens coelo intenta non poterat: corpus inedia fatiscebat, fides firma durabat: cum interim admonitus abbas ille per spiritum, ut discipulum visitaret; pia sollicitudine cognoscere cupiens, qua vitae substantia vir [Col. 0191A] fidelis aleretur, qui ministrari sibi panem ab homine noluisset, ad requirendum eum ipse proficiscitur. Ille ubi eminus senem venire conspexit, occurrit, agit gratias, ducit ad cellulam. Cum ingressi pariter ambo, conspiciunt palmiciam sportam, calido pane congestam, foribus affixam de poste pendere. Ac primum calidi panis odor sentitur: tactu vero ac si ante paululum focis esset ereptus, ostenditur. Aegyptii tamen panis forma non cernitur. Obstupefacti ambo munus coeleste cognoscunt: cum ille hoc abbatis adventui praestitum fateretur, abbas vero illius fidei ac virtuti id potius ascriberet; ita ambo coelestem panem cum multa exsultatione fregerunt. Quod cum senex ad monasterium post regressus fratribus retulisset, tantus omnium incenderat ardor [Col. 0191B] animos, ut certatim ad eremum et sacras solitudines ire properarent, miseros se fatentes, qui diutius in congregatione multorum, ubi humana esset patienda conversatio, resedissent.

XII. In hoc monasterio duos ego senes vidi, qui jam per quadraginta annos ibi degere, ita ut numquam inde discesserint, ferebantur. Quorum praetereunda mihi commemoratio non videtur: siquidem id de eorum virtutibus, et abbatis ipsius testimonio et omnium fratrum audierim sermone celebrari, quod unum eorum sol numquam vidisset epulantem, alterum vidisset iratum numquam. Ad haec Gallus me intuens: O si vester ille (nolo nomen edicere) nunc adesset, vellem admodum istud audiret exemplum: quem in multorum saepe personis nimium experti [Col. 0191C] sumus vehementer irasci: sed tamen, quia inimicis suis, quantum audio, nuper ignovit, si istud audiret, magis magisque proposito confirmaretur exemplo, praeclaram esse virtutem iracundia non moveri. Nec vero inficiabor justas illi causas irarum fuisse: sed ubi durior pugna, ibi gloriosior est corona: unde quemdam, si agnoscis, censeo jure laudandum, quod cum eum libertus deseruerit ingratus, misertus est potius quam insectatus abeuntem; sed neque illi irascitur, a quo videtur abductus. Ego autem: Nisi istud vincendae iracundiae Postumianus prodidisset exemplum, graviter irascerer discessione fugitivi: sed quia irasci non licet, tota istorum commemoratio quae nos compungit, abolenda est. Te, inquam, Postumiane, te potius audiamus. Faciam, [Col. 0191D] inquit, Sulpici, quod praecipis, quatenus tam studiosos audiendi esse vos video; sed mementote, quia non sine fenore istum apud vos depono sermonem: libens praesto quod poscitis, dummodo paulo post quod poposcero non negetis. Nos vero, inquam, nihil habemus, in quo tibi mutuum vel sine fenore restituere possimus. Sed tamen quidquid putaveris, imperato, dummodo, ut coeperas, desideriis nostris satisfacias: valde enim nos tua delectat oratio. Nihil, inquit Postumianus, vestra studia fraudabo: et quia eremitae unius incipientis agnovistis virtutem, referam adhuc vobis pauca de plurimis.

XIII. Ergo ubi prima eremi ingressus sum, duodecim fere a Nilo millibus (habebam autem unum [Col. 0192A] e fratribus ducem, locorum peritum) pervenimus ad quemdum senem monachum sub radice montis habitantem. Ibi, quod in illis locis rarissimum est, puteus erat. Bovem unum habebat, cujus hic erat totus labor, impulsa rotali machina aquam producere: nam fere mille aut amplius pedum profundum putei ferebatur. Hortus illic erat multis oleribus copiosus: id quidem contra naturam eremi, ubi omnia arentia, exusta solis ardoribus, nullius umquam seminis vel exiguam radicem ferunt. Verum hoc sancto illi labor cum pecore communis, et propria praestabat industria: frequens enim irrigatio aquarum tantam pinguedinem arenis dabat, ut mirum in modum virere atque fructificare horti illius olera videremus. Ex iis igitur una cum domino bos ille [Col. 0192B] vivebat: nobis quoque ex ea copia coenam sanctus dedit. Ibi vidi, quod vos Galli forte non credetis, ollam cum oleribus quae nobis in coenam praeparabantur, sine igne fervere: tanta vis solis est, ut quibuslibet coquis etiam ad Gallorum pulmenta sufficiat. Post coenam autem jam inclinante vespera invitat nos ad arborem palmam, cujus interdum pomis uti solebat, quae fere duobus millibus aberat: nam hae tantum in eremo arbores, licet raro, habentur tamen. Quod utrum solers antiquitas procuraverit, an soli natura gignat, ignoro: nisi si Deus praescius habitandam quandoque a sanctis eremum, haec servis suis paraverit: ex majore enim parte, qui intra illa secreta consistunt, cum alia ibi germina nulla succedant, istarum arborum pomis aluntur. Ergo [Col. 0192C] ubi ad illam ad quam nos humanitas nostri hospitis ducebat, arborem pervenimus, leonem ibi offendimus: quo viso, ego et ille dux meus intremuimus; sanctus vero ille incunctanter accessit: nos, licet trepidi, secuti sumus. Fera paululum (ut cerneres imperatam a Deo) modesta secessit et constitit, dum ille attigua ramis humilioribus poma decerperet: cumque plenam palmulis manum obtulisset, accurrit bestia, accepitque tam libere quam nullum animal domesticum: et cum comedisset, abscessit. Nos haec intuentes et adhuc trementes, facile potuimus expendere, quanta in illo fidei virtus et quanta in nobis esset infirmitas.

XIV. Alium aeque singularem virum vidimus, parvo tugurio, in quo non nisi unus recipi posset, [Col. 0192D] habitantem. De hoc illud ferebatur, quod lupa ei solita erat astare coenanti, nec facile umquam bestia falleretur, quin illi ad legitimam horam refectionis occurreret, et tamdiu pro foribus exspectaret, donec ille panem qui coenulae superfuisset, offerret: illam manum ejus lambere solitam: atque ita quasi impleto officio et praestita consolatione discedere. Sed forte accidit, ut sanctus ille, dum fratrem qui ad eum venerat deducit abeuntem, diutius abesset, et non nisi sub nocte remearet. Interim bestia ad consuetudinarium illud coenae tempus occurrit. Vacuam cellulam, cum familiarem patronum abesse sentiret, ingressa, curiosius explorans, ubinam esset habitator. Casu contigua cum panibus [Col. 0193A] quinque palmicia sportella pendebat: ex his unum praesumit et devorat, deinde perpetrato scelere discedit. Regressus eremita videt sportulam dissolutam, non constante panum numero; damnum rei familiaris intelligit, ac prope limen panis absumpti fragmenta cognoscit; sed non erat incerta suspicio, quae furtum persona fecisset. Ergo cum sequentibus diebus secundum consuetudinem bestia non venisset (nimirum audacis facti conscia, ad eum venire dissimulans, cui fecisset injuriam), aegre patiebatur eremita, se alumnae solatio destitutum. Postremo illius oratione revocata, septimum post diem adfuit, ut solebat ante, coenanti. Sed (ut facile cerneres verecundiam poenitentis) non ausa propius accedere, dejectis in terram profundo pudore luminibus (quod [Col. 0193B] palam licebat intelligi) quamdam veniam precabatur. Quam illius confusionem eremita miseratus, jubet eam propius accedere, ac manu blanda caput triste permulcet: dein pane duplicato ream suam reficit. Ita indulgentiam consecuta, officii consuetudinem deposito moerore reparavit. Intuemini, quaeso, Christi etiam in hac parte virtutem, cui sapit omne quod brutum est, cui mite est omne quod saevit. Lupa praestat officium, lupa furti crimen agnoscit, lupa conscio pudore confunditur: vocata adest, caput praebet, et habet sensum indultae sibi veniae, sicut pudorem gessit errati. Tua haec virtus, Christe; tua sunt haec. Christe, miracula: etenim quae in tuo nomine operantur servi tui, tua sunt: et in hoc ingemiscimus, quod majestatem tuam ferae sentiunt, homines [Col. 0193C] non verentur.

XV. Ne cui autem hoc incredibile forte videatur, majora memorabo. Fides Christi adest, me nihil fingere, neque incertis auctoribus vulgata narrare: sed quae mihi per fideles viros comperta sunt, explicabo. Habitant plerique in eremo sine ullis tabernaculis, quos Anachoretas vocant: vivunt herbarum radicibus: nullo umquam certo loco consistunt, ne ab hominibus frequententur; quas nox coegerit, sedes habent. Ad quemdam igitur hoc ritu atque hac lege viventem duo ex Nitria monachi, licet longe diversa regione, tamen quia olim ipsis in monasterii conversatione charus et familiaris fuisset, auditis ejus virtutibus tetenderunt: quem diu multumque quaesitum, tandem mense septimo repererunt in extremo [Col. 0193D] illo deserto quod est Blembis contiguum, demorantem: quas ille solitudines jam per annos duodecim dicebatur habitare. Qui licet omnium hominum vitaret occursus, tamen agnitos non refugit, seque charissimis per triduum non negavit. Quarto die aliquantulum progressus, cum prosequeretur abeuntes, leaenam mirae magnitudinis ad se venire conspiciunt. Bestia, licet tribus repertis, non incerta quem peteret, anachoretae pedibus advolvitur, et cum fletu quodam et lamentatione procumbens indicabat gementis pariter et rogantis affectum. Movit omnes, et praecipue illum qui se intellexerat expetitum. Praecedentem sequuntur: nam praeiens, et subinde restitans subindeque respectans, facile poterat intelligi, [Col. 0194A] id eam velle, ut quo illa ducebat, anachoreta sequeretur. Quid multis? ad speluncam bestiae pervenitur, ubi illa adultos jam quinque catulos male feta nutriebat: qui ut clausis luminibus ex alvo matris exierant, caecitate perpetua tenebantur; quos singulos de rupe prolatos ante anachoretae pedes mater exposuit. Tum demum Sanctus animadvertit quid bestia postularet, invocatoque Dei nomine, contrectavit manu lumina clausa catulorum: ac statim caecitate depulsa, apertis oculis bestiarum diu negata lux patuit. Ita fratres illi, anachoreta quem desiderabant visitato, cum admodum fructuosa laboris sui mercede redierunt: qui in testimonium tantae virtutis admissi, fidem Sancti et gloriam Christi, quae per ipsos esset testificanda, vidissent. Mira dicturus [Col. 0194B] sum: leaenam post dies quinque ad auctorem tanti beneficii revertisse, eidemque inusitatae ferae pellem pro munere detulisse: qua plerumque sanctus ille quasi amiculo circumtectus, non dedignatus est munus per bestiam sumere, cujus alium potius interpretabatur auctorem.

XVI. Erat etiam alterius anachoretae in illis regionibus nomen illustre, qui in ea parte deserti, quae est Syenes, habitabat. Hic cum primum se ad eremum contulisset, herbis herbarumque radicibus, quas praedulces interdum et saporis eximii fert arena, victurus, ignarus germinis eligendi, noxia plerumque carpebat. Nec erat facile vim radicum sapore discernere; quia omnia aeque dulcia; sed pleraque occultiore natura virus lethale cohibebant. Cum ergo [Col. 0194C] edentem vis interna torqueret, et immensis doloribus vitalia universa quaterentur, ac frequens vomitus cruciatibus non ferendis ipsam animae sedem stomacho jam fatiscente dissolveret; omnia penitus quae essent edenda formidans, septimum in jejuniis diem spiritu deficiente ducebat. Tum ad eum fera, cui Ibicis est nomen, accessit; huic propius astanti fasciculum herbarum quem collectum pridie attingere non audebat, objecit: sed fera quae virulenta erant ore discutiens, quae innoxia noverat eligebat. Ita vir sanctus ejus exemplo quid edere, quid respuere deberet edoctus, et periculum famis evasit, et herbarum venena vitavit. Sed longum est de omnibus qui eremum incolunt, comperta nobis vel audita memorare. Annum integrum et septem fere [Col. 0194D] menses intra solitudines constitutus exegi, magis virtutis admirator alienae, quam quod ipse tam arduum atque difficile potuerim tentare propositum; saepius tamen cum sene illo qui puteum et bovem habebat, habitavi.

XVII. Duo beati Antonii monasteria adii, quae hodieque ab ejus discipulis incoluntur. Ad eum etiam locum in quo beatissimus Paulus primus eremita est diversatus, accessi. Rubrum mare vidi: jugum Sina montis ascendi, cujus summum cacumen coelo pene contiguum nequaquam adiri potest. Inter hujus recessus anachoreta esse aliquis ferebatur, quem diu multumque quaesitum videre non potui, qui fere jam ante quinquaginta annos a conversatione humana [Col. 0195A] remotus, nullo vestis usu, setis corporis sui tectus, nuditatem suam divino munere nesciebat. Hic quoties eum religiosi viri adire voluerunt, cursu avia petens, congressus vitabat humanos. Uni tantummodo ferebatur se ante quinquennium praebuisse, qui credo potenti fide id obtinere promeruit: cui inter multa collo juia percunctanti, cur homines tantopere vitaret, respondisse perhibetur, eum qui ab hominibus frequentaretur, non posse ab angelis frequentari: unde non immerito recepta opinione multorum fama vulgaverat, Sanctum illum ab angelis visitari. Ego autem a Sina monte digressus ad Nilum flumen regressus sum, cujus ripas frequentibus monasteriis consertas utraque ex parte lustravi; plerumque vidi, ut dudum dixeram, uno in loco habitare centenos: sed [Col. 0195B] et bina et terna millia in iisdem viculis degere constabat. Nec sane ibi minorem putetis diversantium in multitudine monachorum esse virtutem, quam eorum esse cognoscitis qui se ab humanis coetibus removerunt. Praecipua, ut jam dixeram, ibi virtus et prima est obedientia; neque aliter adveniens a monasterii abbate suscipitur, quam qui tentatus prius fuerit et probatus, nullum umquam recusaturus, quamlibet arduum ac difficile indignumque toleratu, abbatis imperium.

XVIII. Duo vobis referam incredibilis obedientiae admodum magna miracula, licet suppetant plura recolenti: sed ad excitandam virtutum aemulationem, cui pauca non sufficiunt, multa non proderunt. Ergo cum quidam saeculi actibus abdicatis, monasterium [Col. 0195C] magnae dispositionis ingressus suscipi se rogaret; abbas ei coepit multa proponere, graves esse istius disciplinae labores, sua vero dura imperia, quae nullius facile valeret implere patientia: aliud potius monasterium, ubi facilioribus legibus viveretur, expeteret: non tentaret aggredi quod implere non posset. Ille vero nihil his terroribus permoveri, sed magis ita omnem obedientiam polliceri, ut, si eum abbas in ignem ire praeciperet, non recusaret intrare: quam illius professionem ubi magister accepit, non cunctatus probare profitentem. Casu clibanus propter ardebat, qui multo igne succensus coquendis panibus parabatur. Exundabat abruptis flamma fornacibus, et intra camini illius concava totis habenis regnabat incendium. Hunc igitur advenam illum jubet magister [Col. 0195D] intrare: nec distulit parere praecepto: medias flammas nihil cunctatus ingreditur; quae mox tam audaci fide victae, velut illis quondam Hebraeis pueris, cessere venienti. Superata natura est, fugit incendium: et qui putabatur arsurus, velut frigido rore perfusum se ipse miratus est. Sed quid mirum, si tuum, Christe, tironem ignis ille non attigit, ut nec abbatem pigeret dura mandasse, nec discipulum poeniteret imperio paruisse? qui eo quo advenerat die, dum tentaretur infirmus, perfectus inventus est, merito felix, merito gloriosus: probatus obedientia, glorificatus est passione.

XIX. In eodem autem monasterio factum id quod dicturus sum, recenti memoria ferebatur. Quidam itidem [Col. 0196A] ad eumdem abbatem recipiendus advenerat: cum prima ei lex obedientiae poneretur, ac perpetem polliceretur ad omnia vel extrema patientiam; casu abbas storacinam virgam jampridem aridam manu gerebat: hanc solo figit, atque illi advenae id operis imponit, ut tamdiu virgulae aquam irriguam ministraret, donec, quod contra omnem naturam erat, lignum aridum in solo arente viresceret. Subjectus advena durae legis imperio, aquam propriis humeris quotidie convehebat, quae a Nilo flumine per duo fere millia petebatur; jamque emenso anni spatio, labor non cessabat operantis, et de fructu operis spes esse non poterat: tamen obedientiae virtus in labore durabat. Sequens quoque annus laborem jam affecti fratris eludit. Tertio demum succedentium temporum labente [Col. 0196B] curriculo, cum neque noctu neque interdiu aquarius ille cessaret operator, virga floruit. Ego ipse ex illa virgula arbusculam vidi, quae hodieque in atrio monasterii ramis virentibus quasi in testimonium manens, quantum obedientia meruit, et quantum fides possit, ostendit. Sed me dies ante deficiet, quam diversa miracula quae mihi de virtutibus Sanctorum sunt comperta, consummem.

XX. Duo vobis adhuc praeclara memorabo: quorum unum egregium erit adversus inflationem miserae vanitatis exemplum, alterum adversus falsam justitiam non mediocre documentum. Quidam ergo Sanctus, fugandorum de corporibus obsessis daemonum incredibili praeditus potestate, inaudita per singulos dies signa faciebat. Non solum enim praesens, neque [Col. 0196C] verbo tantum, sed absens quoque interdum, cilicii sui fimbriis aut epistolis missis, corpora obsessa curabat. Hic ergo mirum in modum frequentabatur a populis ex toto ad eum orbe venientibus. Taceo de minoribus: praefecti comitesque, ac diversarum judices potestatum pro foribus illius saepe jacuerunt: Episcopi quoque sanctissimi, sacerdotali auctoritate deposita, contingi se ab eo atque benedici humiliter postulantes, sanctificatos se ac divino munere illustratos, quoties manum illius vestemque contigerant, non immerito crediderunt. Hic ferebatur omni potu in perpetuum penitus abstinere, ac pro cibo (tibi, Sulpici, in aurem loquar, ne Gallus hoc audiat) septem tantum caricis sustentari. Interea sancto viro, ut ex virtute honor, ita ex honore vanitas coepit [Col. 0196D] obrepere. Quod malum ille ubi primum potuit in se sentire grassari, diu multumque discutere conatus est: sed repelli poenitus vel tacita conscientia vanitatis, perseverante virtute, non potuit. Ubique nomen ejus daemones fatebantur: excludere a se confluentium populos non valebat. Virus interim latens serpebat in pectore; et cujus nutu ex aliorum corporibus daemones fugabantur, se ipsum occultis cogitationibus vanitatis purgare non poterat. Totis igitur precibus conversus ad Dominum fertur orasse, ut permissa in se mensibus quinque diabolo potestate, similis his fieret quos ipse curaverat. Quid multis morer? ille praepotens, ille signis atque virtutibus toto Oriente vulgatus, ille ad cujus limina populi ante [Col. 0197A] confluxerunt, ad cujus fores summae istius saeculi se prostraverant potestates, correptus a daemone est, tentus in vinculis. Omnia illa quae energumeni solent ferre, perpessus, quinto demum mense purgatus est non tantum daemone, sed, quod illi erat utilius atque optatius, vanitate.

XXI. Sed mihi ista replicanti nostra infelicitas, nostra occurrit infirmitas. Quis enim nostrum est, quem si unus homunculus humilis salutaverit; aut fatuis atque adulantibus verbis femina una laudaverit, non continuo elatus sit superbia, non statim inflatus sit vanitate? ut etiamsi non habeat conscientiam sanctitatis, tamen, quia vel stultorum adulatione aut fortassis errore sanctus esse dicatur, sanctissimum se putabit. Jam vero si ei munera crebra mittantur, [Col. 0197B] Dei se munificentia asseret honorari, cui dormienti atque resoluto necessaria conferantur: quod si vel de modico ei aliqua virtutis signa succederent, angelum se putaret. Caeterum cum neque opere neque virtute conspicuus sit, si quis clericus fuerit effectus, dilatat continuo fimbrias suas, gaudet salutationibus, inflatur occursionibus, ipse etiam ubique discurrit: et qui ante pedibus aut asello ire consueverat, spumante equo superbus invehitur: parva prius ac vili cellula contentus habitare, erigit celsa laquearia, construit multa conclavia, sculpit ostia, pingit armaria, vestem respuit grossiorem, indumentum molle desiderat, atque haec charis viduis ac familiaribus mandat tributa virginibus; illa ut byrrhum rigentem, haec ut fluentem texat lacernam. [Col. 0197C] Verum haec describenda mordacius beato viro Hieronymo relinquamus: ad propositum revertamur. Tu vero, inquit Gallus meus, nescio quid Hieronymo reliqueris disputandum: ita breviter universa nostrorum instituta complexus es, ut pauca haec tua verba, si aequanimiter acceperint et patienter expenderint, multum eis arbitrer profutura, ut non indigeant libris posthaec Hieronymi coerceri. Sed tu illa potius evolve quae coeperas, et illud quod adversus falsam justitiam dicturum te esse promiseras, prode documentum: nam, ut vere tibi fatear, nullo perniciosius malo intra Gallias laboramus. Ita faciam, Postumianus inquit, nec te diutius tenebo suspensum.

XXII. Adolescens quidam ex Asia praedives opibus, [Col. 0197D] genere clarus, habens uxorem et filium parvulum, cum in Aegypto tribunus esset, et frequentibus adversum Blembos expeditionibus quaedam eremi contigisset, Sanctorum etiam tabernacula complura vidisset, a beato viro Joanne verbum salutis accepit. Nec moratus inutilem militiam cum vano illo honore contemnere, eremum constanter ingressus, brevi tempore in omni genere virtutum perfectus emicuit. Potens jejuniis, humilitate conspicuus, fide firmus, facile se antiquis monachis studio virtutis aequaverat; cum interim subiit eum cogitatio, injecta per diabolum, quod rectius esset ut rediret ad patriam, filiumque unicum ac domum totam cum uxore salvaret: quod utique esset acceptius Deo, quam si [Col. 0198A] solum se saeculo eripere contentus, salutem suorum non sine impietate negligeret. Istiusmodi ergo falsae justitiae colore superatus, post quadriennium fere cellulam suam atque propositum et emita deseruit. Sed ubi ad proximum monasterium, quod a multis fratribus habitabatur, accessit, causam discessionis atque consilium quaerentibus confitetur. Renitentibus cunctis, et praecipue loci illius abbate renitente, male animo fixa sententia non potuit avelli: igitur infelici se obstinatione proripiens, cum dolore omnium digressus est a fratribus. Vix e conspectu abscesserat, impletur a daemone, cruentasque spumas ore provolvens, suis dentibus se ipse lacerabat. Deinde ad idem monasterium fratrum humeris reportatus, cum coerceri in eo immundus spiritus non valeret, necessitate [Col. 0198B] cogente, ferreis nexibus alligatur, pedes cum manibus vinciuntur: non immerita poena fugitivo, ut quem non cohibuerat fides, catenae cohiberent. Post biennium demum oratione Sanctorum ab immundo spiritu liberatur; ad eremum unde discesserat, mox regressus est, et ipse correptus, et aliis post futurus exemplo, ne quem aut falsae justitiae umbra decipiat, aut incerta mobilitas inutili levitate compellat semel coepta deserere. Haec vos de virtutibus Domini, quas in servis suis vel imitanda operatus est vel timenda, scire sufficiat. Sed quia satisfeci vestris auribus, immo etiam verbosior fui fortasse quam debui, tu modo (ad me autem loquebatur) debitum fenus exsolve, ut te de Martino tuo, ut es solitus, plura referentem, jam pridem in hoc [Col. 0198C] desideriis meis aestuantibus, audiamus.

XXIII. Quid? inquam: tibi de Martino meo liber ille non sufficit, quem ipse tu nosti me de illius vita atque virtutibus edidisse? Agnosco id quidem, Postumianus inquit, neque umquam a dextera mea liber ille discedit: nam si agnoscis (aperit librum qui veste latebat), en ipsum. Hic mihi, inquit, terra ac mari comes, hic in peregrinatione tota socius et consolator fuit. Sed referam tibi plane, quo liber iste penetraverit, et quam nullus fere in orbe terrarum locus sit, ubi non materia tam felicis historiae pervulgata teneatur. Primus eum Romane urbi vir studiosissimus tui Paulinus invexit: deinde cum tota certatim Urbe raperetur, exsultantes librarios vidi, quod nihil ab his quaestuosius haberetur: siquidem [Col. 0198D] nihil illo promptius, nihil charius venderetur. Hic navigationis meae cursum longe ante praegressus, cum ad Africam venissem, jam per totam Carthaginem legebatur (solus eum Cyrenensis ille presbyter non habebat, sed me largiente descripsit): nam quid ego de Alexandria loquar? ubi pene omnibus magis quam tibi notus est. Hic Aegyptum, Nitriam, Thebaidam ac tota Memphitica regna transivit. Hunc ego in eremo a quodam sene legi vidi: cui cum me familiarem tuum esse dixissem, et ab illo et a multis fratribus haec mihi injuncta legatio est, ut, si umquam terras istas te incolumi contigissem, ea te supplere compellerem quae in illo tuo libro de virtutibus beati viri professus es praeterisse. [Col. 0199A] Age ergo, quia non illa arte audire desidero quae scripta sufficiunt, illa quae tum vel propter legentium, ut credo, fastidium praeteristi, multis id una mecum a te poscentibus explicentur.

XXIV. Equidem, Postumiane, inquam, cum te jamdudum de Sanctorum virtutibus intentus audirem, tacitis ad Martinum meum cogitationibus recurrebam, merito perspiciens omnia illa quae singuli diversa fecissent, per unum istum facile completa. Nam cum excelsa retuleris (quod mihi dixisse liceat pace Sanctorum), nihil a te penitus audivi, in quo Martinus esset inferior. Sed sicut nullius umquam cum illius viri meritis profiteor conferendam esse virtutem, ita et illud animadverti decet, iniqua illum cum eremitis vel etiam anachoretis! conditione [Col. 0199B] conferri. Illi enim ab omni impedimento liberi, coelo tantum atque angelis testibus, plane admirabilia docentur operari: iste in medio coetu et conversatione populorum, inter clericos dissidentes, inter episcopos saevientes, cum fere quotidianis scandalis hinc atque inde premeretur, inexpugnabili tamen adversus omnia virtute fundatus stetit, et tanta operatus est, quanta ne illi quidem quos a te audivimus esse in eremo vel fuisse, fecerunt. Ac si illi paria fecissent, quis judex tam esset injustus, ut non istum esse potiorem merito judicaret? Puta enim istum fuisse militem qui pugnaverit in iniquo loco, et tamen victor evaserit; illos autem aeque compone militibus, sed qui ex aequo loco aut etiam de superiore certaverint: quid ergo? etsi omnium [Col. 0199C] una victoria est, non potest omnium esse par gloria. Et tamen cum praeclara retuleris, a nemine retulisti mortuum suscitatum: quo uno utique te necesse est confiteri Martino neminem conferendum.

XXV. Nam si admirandum est, quod illum Aegyptium flamma non attigit; hic quoque saepius imperavit incendiis. Si revolvas quod anachoretis feritas bestiarum victa succubuit; hic familiariter et rabiem bestiarum et serpentium venena compescuit. Quod si illum conferas qui immundis spiritibus obsessos verbi imperio ac etiam fimbriarum virtute curabat; ne in hac quidem parte inferiorem fuisse Martinum multa documenta sunt. Si etiam ad illum recurras qui setis suis pro veste contectus putabatur ab angelis visitari; cum isto angeli quotidie loquebantur. [Col. 0199D] Jam vero adversus vanitatem atque jactantiam ita invictum spiritum gessit, ut illa vitia fortius nemo contempserit; cum quidem immundis spiritibus afflatos absens plerumque curaverit, nec solum comitibus aut praefectis, sed ipsis etiam regibus imperaret. Minimum id quidem in illius virtutibus; sed credas velim, non solum vanitati, sed causis etiam atque occasionibus vanitatis neminem fortius repugnasse. Parva quidem, sed non praetereunda dicturus sum: quia et ille laudandus est, qui summa praeditus potestate tam religiosam ad reverentiam beati viri ostenderit voluntatem. Memini Vincentium praefectum, virum egregium et quo nullus sit intra Gallias omni virtutum genere praestantior, [Col. 0200A] dum Turonos praeteriret, a Martino saepius poposcisse, ut ei convivium in suo monasterio daret (in quo quidem exemplum beati Ambrosii episcopi praeferebat, qui eo tempore consules et praefectos subinde pascere ferebatur); sed virum altioris ingenii, ne qua ex hoc vanitas atque inflatio obreperet, noluisse. Ergo fatearis necesse est, in Martino omnium illorum quos enumerasti, fuisse virtutes; Martini autem in illis omnibus non fuisse.

XXVI. Quid tu, inquit Postumianus, ita mecum? quasi non eadem tecum sentiam semperque senserim. Ego vero quoad vivam semper et sapiam, Aegypti monachos praedicabo, laudabo anachoretas, mirabor eremitas; Martinum semper excipiam: non illi ego quemquam audebo monachorum, certe non [Col. 0200B] episcoporum quempiam comparare. Hoc Aegyptus fatetur, hoc Syria, hoc Aethiops comperit, hoc Indus audivit, hoc Parthus et Persa noverunt, nec ignorat Armenia; Bosphorus exclusa cognovit, et postremo si quis aut fortunatas insulas, aut glacialem frequentat oceanum: quo miserior est regio ista nostra, quae tantum virum, cum in proximo habuerit, nosse non meruit. Nec tamen huic crimini miscebo populares: soli illum clerici, soli nesciunt sacerdotes. Nec immerito nosse illum invidi noluerunt: quia si virtutes illius nossent, sua vitia cognovissent. Horreo dicere quod nuper audivi, infelicem dixisse nescio quem, te in illo libro tuo plura mentitum. Non est hominis vox ista, sed diaboli; nec Martino in hac parte detrahitur, sed fides Evangeliis [Col. 0200C] derogatur: nam cum Dominus ipse testatus sit, istiusmodi opera quae Martinus implevit, ab omnibus fidelibus esse facienda; qui Martinum non credit ista fecisse, non credit Christum ista dixisse. Sed infelices, degeneres, somnolenti, quae ipsi facere non possunt, facta ab illo erubescunt: et malunt illius negare virtutes, quam suam inertiam confiteri. Verum nobis ad alia properantibus omnis istorum memoria relinquatur: tu potius, ut jamdudum desidero, residua Martini opera contexe. At ego, inquam, arbitror rectius istud a Gallo esse poscendum, quippe qui plura noverit (neque enim ignorare potuit magistri facta discipulus), et qui non immerito istam vicem non solum Martino, sed etiam nobis debeat; ut, quia ego jam librum edidi, ac tu [Col. 0200D] hactenus Orientalium gesta memorasti, istam demum necessarii sermonis historiam Gallus evolvat: quia, ut dixi, et nobis debet loquendi vicem, et Martino suo, credo, praestabit ut non gravate illius facta commemoret. Ego plane, inquit Gallus, licet impar sim tanto oneri, tamen relatis superius a Postumiano obedientiae cogor exemplis, ut munus istud quod imponitis, non recusem: sed dum cogito, me hominem Gallum inter Aquitanos verba facturum, vereor ne offendat vestras nimium urbanas aures sermo rusticior. Audietis me tamen ut Gurdonicum hominem, nihil cum fuco aut cothurno loquentem: nam si mihi tribuitis Martini me esse discipulum, illud etiam concedite, ut mihi liceat [Col. 0201A] exemplo illius inanes sermonum phaleras et verborum ornamenta contemnere. Tu vero, inquit Postumianus, vel Celtice; aut, si mavis, Gallice loquere, dummodo jam Martinum loquaris. Ego autem profiteor, quia, etiamsi mutus esses, non defutura tibi verba, quibus Martinum quamvis facundo ore loquaris; sicut Zachariae in Joannis nomine lingua resoluta est. Caeterum cum sis scholasticus, artificiose facis, ut excuses imperitiam, quia exuberas eloquentia; sed neque monachum tam astutum, neque Gallum decet esse tam callidum. Verum aggredere potius, [Col. 0202A] et quod te manet explica: nimium enim dudum alias res agentes consumimus tempus; et jam solis occidui umbra prolixior monet, non multum diei vicina nocte superesse. Deinde cum paululum omnes conticuissemus, Gallus ita coepit: Cavendum mihi imprimis esse arbitror, ne ea de Martini virtutibus repetam, quae in libro suo Sulpicius iste memoravit. Unde prima illius inter militandum gesta praetereo, neque ea attingam quae laicus egit ac monachus: nec vero audita ab aliis potius quam quae vidi ipse, dicturus sum.



DIALOGUS II. Sed potius Dialogi I pars altera.
[Col. 0201]

[Col. 0201B] I. Quo primo igitur tempore relictis scholis beato me viro junxi, paucos post dies euntem ad ecclesiam sequebamur. Interim ei seminudus hibernis mensibus pauper occurrit, orans sibi vestimentum dari. Tunc ille, arcessito archidiacono, jussit algentem sine dilatione vestiri, deinde secretarium ingressus, cum solus, ut erat illi consuetudo, resideret (hanc enim sibi etiam in ecclesia solitudinem permissa clericis libertate praestabat; cum quidem in alio secretario presbyteri sederent vel salutationibus vacantes, vel audiendis negotiis occupati: Martinum vero usque in eam horam qua solemnia populo agi consuetudo deposceret, sua solitudo cohibebat. Illud non praeteribo, quod in secretario sedens numquam cathedra usus est: nam in ecclesia [Col. 0201C] nemo umquam illum sedere conspexit; sicut quemdam nuper, testor dominum, non sine meo pudore vidi sublimi solio et quasi regio tribunali celsa sede residentem. Sedebat autem Martinus in cellula rusticana, ut sunt istae in usibus servulorum, quas nos rustici Galli tripetias, vos scholastici, aut certe tu qui de Graecia venis, tripodas nuncupatis); hoc ergo secretum beati viri pauper ille captatum, cum ei archidiaconus dare tunicam distulisset, irrupit, dissimulatum se a clerico querens, ac algere deplorans. Nec mora: Sanctus paupere non vidente, intra amphibalum sibi tunicam latenter educit, pauperemque contectum discedere jubet. Dein paulo post archidiaconus ingressus admonet, pro consuetudine exspectare in ecclesia populum: [Col. 0201D] illum ad agenda solemnia debere procedere. Cui ille respondens ait, pauperem prius (de se autem dicebat) oportere vestiri: se ad ecclesiam non posse procedere, nisi vestem pauper acciperet. Diaconus vero nihil intelligens, quia extrinsecus indutum amphibalo, veste nudum interius non videbat, postremo pauperem non comparere causatur. Mihi, inquit, vestis quae praeparata est, deferatur: pauper non deerit vestiendus. Arcta tum demum clericus necessitate compulsus, jamque felle commoto, a proximis tabernis bigerricam vestem, brevem atque hispidam [Col. 0202B] quinque comparatam argenteis rapit, atque ante Martini pedes iratus exponit. En, inquit, vestem: sed pauper hic non est. Ille nihil motus, jubet eum paululum stare pro foribus, secretum utique procurans dum sibi vestem nudus imponeret; totis viribus elaborans, ut posset occultum esse quod fecerat. Sed quando in sanctis viris latent ista? quaerentibus velint nolint cuncta produntur.

II. Cum hac igitur oblaturus sacrificium Deo veste procedit. Quo quidem die (mira dicturus sum) cum jam altarium, sicut est solemne, benediceret; globum ignis de capite illius vidimus emicare, ita ut in sublime conscendens, longum admodum crinem flamma produceret. Hoc licet celeberrimo factum die in magna populi multitudine viderimus, una tantum [Col. 0202C] de virginibus, et unus de presbyteris, tres tantum videre de monachis: caeteri cur non viderint, non potest nostri esse judicii. Per idem fere tempus, cum Evanthius avunculus meus, vir licet saeculi negotiis occupatus, tamen admodum Christianus, gravissima aegritudine extremo mortis periculo coepisset urgeri, Martinum evocavit. Nec cunctatus ille properavit: prius tamen quam medium viae spatium vir beatus evolveret, virtutem advenientis sensit aegrotus: receptaque continuo sanitate, venientibus nobis obviam ipse processit. Altera die redire cupientem magna prece detinuit; cum interim unum e familia puerum lethali ictu serpens perculit: quem jam exanimem vi veneni ipse Evanthius suis humeris illatum ante pedes sancti viri, nihil illi impossibile [Col. 0202D] confisus, exposuit. Jamque se malum serpens per omnia membra diffuderat. Cernere omnibus venis inflatam cutem, et ad utris instar tensa vitalia. Martinus porrecta manu, universa pueri membra pertractans, digitum prope ipsum vulnusculum quo bestia virus infuderat, fixit. Tum vero (mira dicturus sum) vidimus venenum ex omni parte revocatum ad Martini digitum cucurrisse: deinde per illud ulceris foramen exiguum ita virus stipasse cum sanguine, ut solet ex uberibus caprarum aut ovium pastorum manu pressis longa linea copiosi lactis effluere. Puer [Col. 0203A] surrexit incolumis. Nos obstupefacti tantae rei miraculo, id quod ipsa cogebat veritas, fatebamur, non esse sub coelo qui Martinum possit imitari.

III. Consequenti itidem tempore iter cum eodem, dum dioeceses visitat, agebamus. Nobis nescio qua necessitate remorantibus, aliquantulum ille processerat. Interim per aggerem publicum plena militantibus viris fiscalis rheda veniebat: sed ubi Martinum in veste hispida, nigro et pendulo pallio circumtectum, contigua de latere jumenta viderunt, paululum in partem alteram pavefacta cesserunt: deinde funibus implicatis, protentos illos quibus, ut saepe vidistis, misera illa animalia conglobantur, ordines miscuerunt; dumque aegre expediuntur, moram fecere properantibus. Qua permoti injuria militantes, [Col. 0203B] praecipitatis in terram saltibus, se dederunt: dein Martinum flagris ac fustibus urgere coeperunt; cum quidem ille mutus et incredibili patientia praebens terga caedentibus, majorem insaniam infelicibus commoveret, magis ex hoc furentes, quod ille quasi non sentiens verbera illata contemneret. Nos illico consecuti, foede cruentum atque universa corporis parte laniatum, cum exanimis in terram procubuisset, invenimus: statimque eum asello suo imposuimus, ac locum caedis illius exsecrantes raptim abire properavimus. Interea illi regressi ad rhedam suam furore satiato, agi quo ire coeperant, jumenta praecipiunt. Quae cum omnia solo fixa, ac si aenea signa, rignissent; tollentibus altius vocem magistris, flagris hinc atque inde resonantibus nihil penitus movebantur. [Col. 0203C] Consurgunt deinde omnes pariter in verbera. Consumit Gallicas mularum poena mastigias. Tota rapitur silva de proximo: trabibus jumenta tunduntur; sed nihil penitus scaevae manus agebant: uno atque eodem in loco stabant fixa simulacra: Quid agerent infelices homines, nesciebant; nec jam ultra dissimulare poterant, quin quamlibet brutis pectoribus agnoscerent, divino numine se teneri. Tandem ergo in se regressi, coeperunt quaerere quis ille esset quem in eodem loco ante paululum caecidissent; cum percunctantes cognoscunt ex viantibus Martinum a se tam crudeliter verberatum. Tunc vero apparere omnibus causa manifesta; nec ignorare jam poterant, quin ob illius viri injuriam tenerentur. Igitur omnes rapidis nos passibus consequuntur: [Col. 0203D] conscii audacis facti ac merito pudore confusi, flentes et pulvere quo se ipsi foedaverant, caput atque ora conspersi, ante Martini se genua provolvunt, veniam precantes, et, ut eos abire sineret, postulantes: satis se vel sola conscientia dedisse poenarum, satisque intellexisse quam eosdem ipsos vivos absorbere terra potuisset, vel ipsi potius amissis sensibus in immobilem saxorum naturam rigescere debuissent, sicut affixa locis quibus steterant, jumenta vidissent: orare se atque obsecrare, ut indulgeret sceleris veniam, et copiam praestaret abeundi. Senserat etiam, priusquam accurrerent, vir beatus illos teneri, nobisque id ante jam dixerat: veniam tamen clementer indulsit; eosdemque abire permisit animalibus restitutis.

[Col. 0204A] IV. Illud autem animadverti saepe, Sulpici, Martinum tibi dicere solitum, nequaquam sibi in episcopatu eam virtutum gratiam suppetisse, quam prius se habuisse meminisset: quod si verum est, immo quia verum est, conjicere possumus quanta fuerint illa quae monachus operatus est, et quae teste nullo solus exercuit, cum tanta illum in episcopatu signa fecisse sub oculis omnium viderimus. Multa quidem illius prius gesta innotuere mundo, neque potuere celari: sed innumerabilia esse dicuntur quae, dum jactantiam vitat, occultavit, neque in hominum notitiam passus est pervenire; quippe qui humanam substantiam supergressus, virtutis suae conscientia mundi gloriam calcans, coelo teste frueretur. Quod verum esse vel ex his quae comperta nobis sunt nec [Col. 0204B] latere potuerunt, possumus aestimare; siquidem ante episcopatum duos mortuos vitae restituerit, quod liber tuus plenius est locutus; in episcopatu vero, quod praetermisisse te miror, unum tantummodo suscitaverit. Cujus rei ego testis sum, si tamen nihil de minus idoneo teste dubitatis. Idipsum autem vobis qualiter gestum sit, explicabo. Fuerat causa nescio quae, qua Carnotum oppidum petebamus. Interea, dum vicum quemdam habitantium multitudine frequentissimum praeterimus, obviam nobis immanis turba processit, quae erat tota gentilium: nam nemo in illo vico noverat Christianum, verum ad famam tanti viri campos omnes late patentes confluentium multitudo contexerat. Sensit hic Martinus operandum, et annuntiante sibi spiritu totus [Col. 0204C] infremuit; nec mortale sonans, verbum Dei gentilibus praedicabat, saepius ingemiscens cur tanta Dominum Salvatorem turba nesciret. Interea (sicut nos incredibilis circumdederat multitudo) mulier quaedam, cujus filius paulo ante defecerat, corpus exanime beato viro protensis manibus coepit offerre, dicens: Scimus quia amicus Dei es: restitue mihi filium meum, quia unicus est mihi. Junxit se caetera multitudo, et matris precibus acclamabat. Tum Martinus videns pro exspectantium salute, ut postea nobis ipse dicebat, consequi se posse virtutem, defuncti corpus propriis manibus accepit; et cum inspectantibus cunctis genua flexisset, ubi consummata oratione surrexit, vivificatum parvulum matri restituit. Tum vero multitudo omnis in coelum clamore [Col. 0204D] sublato Christum Deum fateri: postremo cuncti catervatim ad genua beati viri ruere coeperunt, fideliter postulantes ut eos faceret Christianos; nec cunctatus, in medio ut erant campo, cunctos imposita universis manu catechumenos fecit, cum quidem ad nos conversus diceret, non irrationabiliter in campo catechumenos fieri, ubi solerent martyres consecrari.

V. Vicisti, inquit Postumianus, Galle, vicisti; non utique me, qui Martini sum potius assertor, qui haec omnia de illo viro et scivi semper et credidi; sed eremitas omnes anachoretasque vicisti: nemo enim illorum, sicut Martinus hic vester, immo noster, mortibus imperavit: meritoque hunc iste Sulpicius [Col. 0205A] apostolis comparat et prophetis, quem per omnia illis esse consimilem, fidei virtus ac virtutum opera testantur. Sed perge, quaeso, quamquam nihil magnificentius audire possimus, perge tamen, Galle, quod etiam nunc de Martino superest sermonis evolvere: nam etiam minima illius et quotidiana animus festinat agnoscere; quia minima illius aliorum maximis majora esse nulli dubium est. Ita faciam, Gallus inquit. Verum id quod dicturus sum, ipse non vidi: prius enim gesta res est quam me illi viro jungerem: sed factum celebre est, fidelium fratrum qui interfuerant sermone vulgatum. Eo fere tempore quo primum episcopus datus est, fuit ei necessitas adire Comitatum. Valentinianus tum major rerum potiebatur. Is cum Martinum ea petere cognovisset [Col. 0205B] quae praestare nolebat, jussit eum palatii foribus arceri: etenim ad animum illius immitem ac superbum uxor accesserat Ariana, quae totum illum a sancto viro, ne ei debitam reverentiam praestaret, averterat. Itaque Martinus, ubi semel atque iterum superbum principem frustra adire tentavit, recurrit ad nota praesidia: cilicio obvolvitur, cinere conspergitur, cibo potuque abstinet, orationem diebus noctibusque perpetuat. Septimo vero die astitit ei angelus: jubet eum ad palatium ire securum: regias forres quamlibet clausas sponte reserandas: imperatoris spiritum superbum molliendum. Igitur istiusmodi praesentis angeli confirmatus alloquio et fretus auxilio, palatium petit. Patent limina, nullus obsistit, postremo usque ad regem nemine prohibente pervenit. [Col. 0205C] Qui cum venientem eminus videret, infrendens cur fuisset admissus, nequaquam assurgere est dignatus astanti, donec regiam sellam ignis operiret, ipsumque regem ea parte corporis qua sedebat, afflaret incendium. Ita solio suo superbus excutitur, et Martino invitus assurgit: multumque complexus quem spernere ante decreverat, virtutem sensisse divinam emendatior fatebatur: nec exspectatis Martini precibus, prius omnia praestitit quam rogaretur. Colloquio illum atque convivio frequenter adscivit: postremo abeunti multa munera obtulit, quae vir beatus, ut semper, paupertatis suae custos cuncta rejecit.

VI. Et quia palatium semel ingressi sumus, licet diversis in palatio temporibus gesta connectam: nequaquam [Col. 0205D] enim praetermittendum videtur, circa Martini admirationem, reginae fidelis exemplum. Maximus imperator rempublicam gubernabat, vir omni vita merito praedicandus, si ei vel diadema non legitime tumultuante milite impositum repudiare, vel armis civilibus abstinere licuisset: sed magnum imperium nec sine periculo renui, nec sine armis potuit teneri. Hic Martinum saepius evocatum receptumque intra palatium venerabiliter honorabat: totus illi cum eo sermo de praesentibus, de futuris, de fidelium gloria, de aeternitate sanctorum; cum interim diebus ac noctibus de ore Martini regina pendebat, Evangelico illo non inferior exemplo pedes Sancti fletu rigabat, crine tergebat Martinus, quem nulla [Col. 0206A] umquam femina contigisset, istius assiduitatem, immo potius servitutem non poterat evadere. Non illa opes regni, non imperii dignitatem, non diadema, non purpuram cogitabat: divelli a Martini pedibus solo strata non poterat. Postremo a viro suo poposcit, deinde Martinum uterque compellunt, ut ei remotis omnibus ministris praeberet sola convivium: nec potuit vir beatus obstinatius reluctari. Componitur castus reginae manibus apparatus: sellulam ipsa consternit, mensam admovet, aquam manibus subministrat: cibum quem ipsa coxerat, apponit; ipsa, illo sedente, eminus secundum famulantium disciplinam solo fixa consistit immobilis, per omnia ministrantis modestiam et humilitatem exhibens servientis: miscuit ipsa bibituro, et ipsa porrexit. [Col. 0206B] Finita coenula fragmenta panis absumpti micasque collegit, satis fideliter illas reliquias imperialibus epulis anteponens. Beata mulier! tantae pietatis affectu illi merito comparanda, quae venit a finibus terrae audire Salomonem; siquidem simplicem sequamur historiam: sed si fides reginarum est conferenda (quod mihi liceat separata mysterii majestate dixisse), illa expetiit audire sapientem; ista non tantum audisse contenta, sed et meruit servire sapienti.

VII. Postumianus, jamdudum, inquit, Galle, audiens te loquentem vehementer admiror reginae fidem: sed illud ubi est, quod nulla umquam femina ferebatur propius astitisse Martino? ecce ista regina non solum astitit, sed etiam ministravit: et vereor, ne isto aliquantulum se tueantur exemplo qui libenter [Col. 0206C] feminis inseruntur. Tum Gallus, Quid tu, inquit, non vides quod solent docere grammatici, locum, tempus, personam? Propone enim tibi ante oculos captum in palatio imperatoris precibus ambiri, reginae fide cogi, temporis necessitate constringi, ut clausos carcere liberaret, exsiliis datos restitueret, bona adempta redhiberet: haec quanti putas constare episcopo debuisse, ut pro his omnibus non aliquantulum de rigore propositi relaxaret? Verumtamen quia occasione hujus exempli male usuros esse aliquos arbitraris, illi vero felices erunt, si a disciplina exempli istius non recedant. Videant enim, quia Martino semel tantum in vita, jam septuagenario, non vidua libera, non virgo lasciviens, sed sub viro vivens, ipso viro pariter supplicante, regina [Col. 0206D] servivit et ministravit. Haec edenti astitit, non cum epulante discubuit: nec ausa est participare convivium, sed deferebat obsequium. Disce igitur disciplinam: serviat tibi matrona, non imperet; et serviat, non recumbat: sicut Martha illa ministravit Domino, nec tamen est adscita convivio; immo praelata est ministranti quae verbum potius audiebat. Sed in Martino ista regina utrumque complevit: et ministravit ut Martha, et audivit ut Maria. Quod si quis hoc uti voluerit exemplo, per omnia teneat exemplum: talis causa sit talisque persona, tale obsequium, tale convivium, et in omni vita semel tantum.

VIII. Praeclare, inquit Postumianus, nostros istos, ut Martini non egrediantur exemplum, tua constringit [Col. 0207A] oratio: sed profiteor tibi, quia haec surdis auribus audientur: nam si Martini sequeremur vias, (numquam causas de osculo diceremus, et) universis scaevae opinionis opprobriis careremus. Verum sicut tu soles dicere, cum edacitatis argueris, Galli sumus; ita nos in hac parte numquam vel Martini exemplo vel tuis disputationibus corrigendi fatemur. Verumtamen haec nobis jamdudum agentibus, quid tu tam, obstinate Sulpici, taces? Ego, inquam, non solum modo taceo, sed olim de istis tacere disposui: nam quia quamdam viduam vagam, nitidulam, sumptuosam objurgaverim, lascivius victitantem; itidemque virginem adolescenti cuidam mihi charo indecentius adhaerentem, cum quidem ipsam frequenter audissem, alios etiam qui talia agerent, increpantem; [Col. 0207B] tanta mihi omnium feminarum cunctorumque monachorum odia concitavi, ut adversum me utraeque legiones jurata bella susceperint. Unde quaeso taceatis, ne etiam hoc quod vos loquimini, ad meam referatur invidiam. Tota vobis istorum mentio relinquatur: ad Martinum potius revertamur. Tu, Galle, ut aggressus es, coeptum opus explica. Tum ille: Jam quidem vobis, inquit, tanta narravi, ut satisfacere studiis vestris meus sermo debuerit: sed quia voluntati vestrae non obsecundare mihi non licet, quantum adhuc diei superest, loquar: nam certe dum stramen illud quod in lectos nostros paratur, aspicio, subvenit in memoriam etiam de stramine in quo Martinus jacuerat, factam esse virtutem. Res ita gesta est: Claudiomagus vicus est in confinio Biturigum [Col. 0207C] atque Turonorum. Ecclesia ibi est celebris religione sanctorum, nec minus gloriosa sacrarum virginum multitudine. Praeteriens ergo Martinus, in secretario ecclesiae habuit mansionem. Post discessum illius cunctae in secretarium illud virgines irruerunt: allambunt singula loca, ubi aut sederat vir beatus aut steterat: stramentum etiam in quo quieverat, partiuntur. Una earum post dies paucos partem straminis, quam sibi pro benedictione collegerat, energumeno, quem spiritus erroris agitabat, de cervice suspendit; nec mora, dicto citius, ejecto daemone, persona purgata est.

IX. Per idem fere tempus Martino a Treveris revertenti fit obviam vacca, quam daemon agitabat: quae relicto grege suo, in homines ferebatur; et [Col. 0207D] jam multos noxie petulca confoderat. Verum ubi nobis coepit esse contigua, hi qui eam eminus sequebantur, praedicere magna voce coeperunt, ut caveremus. Sed postquam ad nos torvis furibunda luminibus propius accessit, Martinus elevata obviam manu pecudem consistere jubet: quae mox ad verbum illius stare coepit immobilis. Cum interea videt Martinus dorso illius daemonem supersedentem, quem increpans, Discede, inquit, funeste, de pecude, et innoxium animal agitare desiste. Paruit nequam spiritus, et recessit. Nec detuit sensus in bucula, quin se intelligeret liberatam: ante pedes sancti recepta quiete prosternitur, deinde jubente Martino gregem suum petiit, seque agmini caeterarum ove [Col. 0208A] placidior immiscuit. Hoc illud fuit tempus quo inter medias flammas positus non sensit incendium: quod mihi non arbitror esse referendum; quia hoc plenius iste Sulpicius, licet in libro suo praeteritum, in epistola tamen postea, quam ad Eusebium tunc presbyterum, modo episcopum, fecit, exposuit: quam tu, Postumiane, aut, credo, legisti, aut si incognita tibi est, cum libuerit, in promptu ex illo armario habes: nos ab illo omissa referimus. Quodam autem tempore, dum dioeceses circuiret, venantium agmen incurrimus. Canes leporem sequebantur: jamque multo spatio victa bestiola, cum undique campis late patentibus nullum esset effugium, mortem imminentem jam jamque capienda crebris flexibus differebat. Cujus periculum vir beatus pia mente miseratus [Col. 0208B] imperat canibus, ut desisterent sequi, et sinerent abire fugientem: qui continuo ad primum sermonis ejus imperium constiterunt. Crederes vinctos, immo potius affixos, in suis haerere vestigiis.

X. Ita lepusculus, persecutoribus alligatis, incolumis evasit. Operae pretium autem est, etiam familiaria illius verba spiritali sale condita memorare. Ovem recens tonsam forte conspexerat. Evangelicum, inquit, mandatum ista complevit: duas habuit tunicas; unam earum largita est non habenti: ita ergo et vos facere debetis. Item cum subulcum algentem ac pene nudum in pellicea veste vidisset, En, inquit, Adam ejectus de paradiso in veste pellicea sues pascit: sed nos illo vetere deposito, qui adhuc in isto manet, novum Adam potius induamus. Boves ex [Col. 0208C] parte prata depaverant, porci etiam nonnulla suffoderant; pars caetera quae manebat illaesa, diversis floribus quasi picta vernabat. Speciem, inquit, gerit pars illa conjugii, quae pecore depasta etsi non penitus gratiam amisit herbarum, nullam tamen florum retinet dignitatem: illa vero quam porci pecora immunda foderunt, fornicationis imaginem foedam praetendit: caeterum illa portio quae nullam sensit injuriam, gloriam virginitatis ostendit, herbis fecunda luxuriat, feni in ea fructus exuberat, et ultra omnem speciem distincta floribus quasi gemmis micantibus ornata radiat. Beata species et Deo digna! nihil enim virginitati est comparandum: ita et illi qui conjugia fornicationi comparant, vehementer errant; et illi qui conjugia virginitati aequanda aestimant, [Col. 0208D] miseri penitus et stulti sunt. Verum haec a sapientibus tenenda distinctio est, ut conjugium pertineat ad veniam, virginitas spectet ad gloriam, fornicatio deputetur ad poenam, nisi satisfactione purgetur.

XI. Miles quidam cingulum in ecclesia, monachum professus, abjecerat: cellulam sibi eminus in remoto quasi eremita victurus erexerat. Interea astutus inimicus variis cogitationibus brutum pectus agitabat, ut conjugem suam, quam Martinus in monasterio puellarum esse praeceperat, voluntate mutata secum potius vellet habitare. Adiit ergo Martinum fortis eremita: quod haberet animi confitetur. Ille vero vehementer abnuere: feminam viro rursus, jam [Col. 0209A] monacho non marito, incongrua ratione misceri. Postremo cum miles instaret, affirmans nihil hoc proposito esse nociturum: se solo conjugis uti velle solatio: porro ne rursus se in sua vitia revolverent, non esse metuendum: se esse militem Christi, illam quoque in eadem ejusdem militiae sacramenta jurasse: pateretur episcopus, sanctos et sexum suum fidei merito nescientes pariter militare. Tum Martinus (verba vobis ipsa dicturus sum): Dic mihi, inquit, si umquam in bello fuisti, si in acie constitisti? At ille respondens, Frequenter, inquit, in acie steti, et bello frequenter interfui. Ad haec Martinus: Dic mihi ergo, numquid in illa acie quae armata in praelio parabatur, aut jam adversus hostilem exercitum collato cominus pede, districto ense pugnabat, [Col. 0209B] ullam feminam stare aut pugnare vidisti? Tunc demum miles confusus erubuit, gratias agens, errori suo se non fuisse permissum, nec aspera increpatione verborum, sed vera et rationabili secundum personam militis comparatione correctum. Martinus autem conversus ad nos (sicut eum frequens fratrum turba vallaverat): Mulier, inquit, virorum castra non adeat; acies militum separata consistat; procul femina in suo degens tabernaculo sit remota: contemptibilem enim reddit exercitum, si virorum cohortibus turba feminea misceatur. Miles in acie, miles pugnet in campo: mulier se intra murorum munimenta contineat. Habet et illa gloriam suam, si pudicitiam viro absente servaverit: cujus haec prima virtus et consummata victoria est, non videri.

[Col. 0209C] XII. Illud vero, Sulpici, meminisse te credo, quo affectu nobis, cum et tu coram adesses, illa virginem praedicaret, quae ita se penitus ab omnium virorum oculis removisset, ut ne ipsum quidem ad se Martinum, cum eam ille officii causa visitare vellet, admiserit: nam cum praeter agellum illius praeteriret, in quo se jam ante complures annos pudica cohibebat; audita fide illius atque virtute divertit, ut tam illustris meriti puellam religioso officio episcopus honoraret. Nos consequentes gavisuram illam virginem putabamus; siquidem hoc in testimonium virtutis suae esset habitura, ad quam tanti nominis sacerdos deposito propositi rigore venisset; verum illa fortissimi vincula propositi ne [Col. 0209D] Martini quidem contemplatione laxavit: ita vir beatus accepta per aliam feminam excusatione laudabili, ab illius foribus quae videndam se salutandamque non dederat, laetus abscessit. O virginem gloriosam, quae ne a Martino quidem passa est se videri! o Martinum beatum, qui illam repulsam non ad contumeliam suam duxit; sed magnificans illius cum exsultatione virtutem, inusitato in his dumtaxat regionibus gaudebat exemplo! Ergo cum haud longe ab illa villula nos manere nox imminens coegisset, xenium beato viro eadem illa virgo transmisit: fecitque Martinus quod antea non fecerat (nullius enim ille umquam xenium, nullius munus accepit); nihil ex his quae virgo venerabilis miserat, refutavit, [Col. 0210A] dicens benedictionem illius a sacerdote minime respuendam, quae esset multis sacerdotibus praeferenda. Audiant, quaeso, virgines istud exemplum, ut fores suas, si eas malis obsistere volunt, etiam bonis claudant; et, ne ad se improbis sit liber accessus, non vereantur excludere etiam sacerdotes. Totus hoc mundus audiat: videri se a Martino virgo non passa est. Non utique illa quemcumque a se repulit sacerdotem; sed in ejus viri conspectum puella non venit, quem videre salus videntium fuit. Quis autem hoc alius praeter Martinum sacerdos non ad suam injuriam retulisset? quos adversum sanctam virginem motus quantasque iras mente concepisset! haereticam judicasset, et anathematizandam esse decrevisset. Quam vero illi beatae animae [Col. 0210B] illas virgines praetulisset, quae crebris occursibus ubique se praebent obvias sacerdoti, quae convivia sumptuosa disponunt, quae una pariter accumbunt! Sed quo me ducit oratio? paululum iste liberior sermo reprimendus est, ne in aliquorum forsitan incurrat offensam: etenim infidelibus objurgationis verba non proderunt, fidelibus autem satisfaciet exemplum. Verum ego ita virtutem hujus virginis praedicabo, ut tamen nihil illis quae ad Martinum videndum ex longinquis regionibus saepe venerunt, arbitrer derogandum; siquidem hoc beatum virum frequenter affectu etiam angeli frequentarint.

XIII. Caeterum id quod dicturus sum, Postumiane, hoc tibi (me autem intuebatur) teste recte perhibeo. Quodam die ego et iste Sulpicius pro foribus illius [Col. 0210C] excubantes, jam per aliquot horas cum silentio sedebamus, ingenti horrore et tremore ac si ante angeli tabernaculum mandatas excubias duceremus, cum quidem clauso cellulae suae ostio nos ibi esse nesciret. Interim colloquentium murmur audimus, et mox horrore quodam circumfundimur ac stupore; nec ignorare potuimus nescio quid fuisse divinum. Post duas fere horas ad nos Martinus egreditur: ac tum eum iste Sulpicius (sicut apud eum nemo familiarius loquebatur) coepit orare, ut pie quaerentibus indicaret, quid illud divini fuisset horroris quod fatebamur nos ambo sensisse, vel cum quibus fuisset in cellula collocutus: tenuem enim nos licet et vix intellectum, sermocinantium sonum pro foribus audisse. Tum ille diu multumque cunctatus (sed nihil [Col. 0210D] erat quod ei Sulpicius non extorqueret invito. Incredibiliora forte dicturus sum, sed Christo teste non mentior: nisi quisquam est tam sacrilegus, ut Martinum aestimet fuisse mentitum): Dicam, inquit, vobis; sed vos quaeso nulli dicatis. Agnes, Thecla et Maria mecum fuerunt. Referebat autem nobis vultum atque habitum singularum. Nec vero illo tantum die, sed frequenter se ab eis confessus est visitari: Petrum etiam et Paulum apostolos videri a se saepius non negavit. Jam vero daemones, prout ad eum quisque venisset, suis nominibus increpabat. Mercurium maxime patiebatur infestum: Jovem brutum atque hebetem esse dicebat. Haec plerisque in eodem etiam monasterio constitutis incredibilia videbantur; [Col. 0211A] nedum ego confidam omnes qui haec audient, credituros: nam nisi inaestimabilem vitam atque virtutem Martinus egisset, nequaquam apud nos tanta gloria praeditus haberetur: quamquam minime mirum, si in operibus Martini infirmitas humana dubitaverit, cum multos hodieque videamus nec Evangeliis quidem credidisse. A Martino autem saepe angelos visos familiariter et sensimus et experti sumus. Rem minimam dicturus sum, sed tamen dicam. Apud Nemausum episcoporum synodus habebatur, ad quam quidem ire noluerat, sed quid gestum esset scire cupiebat. Casu cum eo iste Sulpicius navigabat; sed procul, ut semper, a caeteris in remota navis parte solus residebat. Ibi ei angelus, quid gestum esset in synodo, nuntiavit. Nos postea tempus habiti concilii [Col. 0211B] sollicite requirentes, satis compertum habuimus, ipsum diem fuisse conventus, et ea ibi ab episcopis fuisse decreta quae Martino angelus nuntiarat.

XIV. Caeterum cum ab eo de fine saeculi quaereremus, ait nobis, Neronem et Antichristum prius esse venturos: Neronem in Occidentali plaga regibus subactis decem imperaturum, persecutionemque ab eo eatenus exercendam, ut idola gentium coli cogat: ab Antichristo vero primum Orientis esse capiendum imperium, qui quidem sedem et caput regni Hierosolymam esset habiturus: ab illo urbem et templum [Col. 0212A] esse reparandum: illius eam persecutionem futuram esse, ut Christum Deum cogat negari, se potius Christum esse confirmans: omnesque secundum legem circumcidi jubeat: ipsum denique Neronem ab Antichristo esse perimendum, atque ita sub illius potestate universum orbem cunctasque gentes esse redigendas, donec adventu Christi impius opprimatur: non esse autem dubium, quin Antichristus malo spiritu conceptus jam natus esset, et in annis puerilibus constitutus, aetate legitima sumpturus imperium. Quod autem haec ab illo audivimus, annus octavus est. Vos aestimate quam jam in praecipiti consistant quae futura metuuntur. Haec cum maxime Gallus, necdum explicatis quae statuerat referre, loqueretur; puer familiaris ingressus est, nuntians [Col. 0212B] Refrigerium presbyterum stare pro foribus. Dubitare coepimus, utrum Gallum adhuc esset melius audire, an exoptatissimo nobis viro, qui officii causa ad nos veniebat, occurrere. Tum Gallus: Etiamsi non ob adventum sanctissimi sacerdotis relinquenda nobis haec esset oratio, nox ipsa cogebat hucusque protractum finire sermonem. Verum quia de Martini virtutibus nequaquam explicari universa potuerunt, haec vos hodie audisse sufficiat: cras reliqua dicemus. Ita pariter accepta hac Galli sponsione surreximus.



DIALOGUS III. Qui tamen dicendus esset Secundus.
[Col. 0211]

[Col. 0211C] I. Lucescit hoc, Galle: surgendum est: nam, ut vides, et Postumianus instat; et hic presbyter, qui hesterno auditorium amisit, exspectat, ut quae de Martino nostro in hodiernum diem explicanda distuleras, debitor sponsionis evolvas. Non ignarus quidem iste omnium, quaecumque memoranda sunt: sed dulcis et grata cognitio est etiam nota relegenti; siquidem natura ita comparatum sit, ut meliore quis conscientia se nosse congaudeat quae multorum testimoniis non esse incerta cognoscat. Nam et hic a prima adolescentia Martinum secutus novit quidem omnia, sed libenter cognita recognoscit. Fatebor enim tibi, Galle, Martini mihi saepius auditas esse virtutes; quippe qui de eo etiam litteris multa mandaverim: sed per gestorum admirationem semper [Col. 0211D] mihi nova sunt quae de illo, licet audita saepius, revolvuntur. Proinde additum nobis Refrigerium auditorem eo impensius gratulamur, quo promptius Postumianus iste, qui haec Orienti inferre festinat, quasi sub testibus consignatam abs te accepturus est veritatem. Haec me loquente, Gallo jam ad narrandum parato, irruit turba monachorum: Evagrius presbyter, Aper, Sebastianus Agricola: et post paululum ingreditur presbyter noster Aetherius cum Calupione diacono, et Amatore subdiacono: postremus Aurelius presbyter dulcissimus meus, longiore [Col. 0212C] via veniens, aubelus cucurrit. Quid vos, inquam, tam subito et tam insperati, tam ex diversis regionibus, tam mane cucurristis? Nos, inquiunt, hesterno cognovimus, Gallum istum per totum diem Martini narrasse virtutes, et reliqua in hodiernum diem, quia nox oppresserat, distulisse: propterea maturavimus frequens auditorium facere tantam materiam locuturo. Interea nuntiatur, multos saecularium stare pro foribus, nec ingredi audentes, sed ut admitterentur orantes. Tum Aper, nequaquam istos, inquit, nobis admisceri convenit: quia ad audiendum curiositate potius quam religione venerunt. Confusus ego illorum vice quos non admittendos esse censebat. Aegre tandem obtinui, ut Eucherium ex vicariis et Celsum admitterent consularem: caeteri sunt repulsi. [Col. 0212D] Tum Gallum media in sede componimus: qui cum diu nobili sua verecundia silentium tenuisset, tandem ita exorsus est:

II. Convenistis, inquit, ad me audiendum, et sancti et diserti; sed religiosas potius quam doctas aures, uti arbitror, attulistis, audituri me fide testis, non oratoris copia locuturum. Quae autem hesterno dicta sunt, non revolvam: illa qui non audierunt, ex scriptis recognoscent. Nova Postumianus exspectat, nuntiaturus Orienti, ne se in comparatione Martini praeferat Occidenti. Ac primum gestit animus, quod [Col. 0213A] Refrigerius in aurem suggerit, explicare. Res in Carnotena gesta est civitate. Paterfamilias duodecennem ab utero mutam puellam Martino coepit offerre, poscens ut linguam ligatam meritis suis sanctus absolveret. Ille cedens episcopis, qui tum forte latus illius ambiebant, Valentino atque Victricio, imparem se esse tantae moli; sed illis quasi sanctioribus nihil impossibile fatebatur. At illi pias preces una cum patre supplici voce jungentes, orare Martinum, ut sperata praestaret. Nec cunctatus ultra (utrumque praeclarum, et ostendendo humilitatem, nec differendo pietatem), jubet circumstantis populi multitudinem submoveri: episcopis tantum et puellae patre assistentibus in orationem suo illo more prosternitur: dein pusillum olei cum exorcismi praefatione [Col. 0213B] benedicit, atque ita in os puellae sanctificatum liquorem, cum et linguam illius digitis teneret, infudit. Nec fefellit Sanctum virtutis eventus. Patris nomen interrogat: mox illa respondit. Proclamat pater, cum gaudio pariter et lacrymis Martini genua complexus, et hanc primam se filiae audisse vocem cunctis stupentibus fatebatur. Ac ne cuiquam id incredibile forte videatur, perhibeat vobis praesens Evagrius testimonium veritatis, nam res ipso praesente tum gesta est.

III. Parvum illud est quod nuper Harpagio presbytero referente cognovi: sed non praetermittendum videtur: Avitiani comitis uxorem misisse Martino oleum, quod ad diversas morborum causas necessarium (sicut est consuetudo) benediceret: ampullulam [Col. 0213C] vitream istiusmodi fuisse, ut rotunda in ventrem cresceret, ore producto; sed oris exstantis concavum non repletum; quia ita moris sit vascula illa complere, ut pars summa umbonibus obstruendis libera relinquatur. Testabatur presbyter, vidisse se oleum sub Martini benedictione crevisse, quoad exundante copia superne difflueret: eademque, dum ad matremfamilias vasculum referretur, fervisse virtute: nam inter manus pueri portantis ita semper exundasse oleum, ut omne illius vestimentum copia superfusi liquoris operiret: matronam ita usque ad summum labrum plenum vasculum recepisse, ut presbyter hodieque fateatur, obdendi pessuli, quo claudi diligentius servanda consueverunt, in vitro illo spatium non fuisse. Mirum et illud, quod [Col. 0213D] huic (me autem intuebatur) memini contigisse. Vas vitreum cum oleo quod Martinus benedixerat, in fenestra paululum editiore deposuit: puer familiaris incautior linteum superpositum, ampullam ibi esse ignarus, attraxit. Vas super constratum marmore pavimentum decidit: cunctis metu exterritis, ne benedictio deperisset, ampulla perinde incolumis est reperta ac si super plumas mollissimas decidisset; quae res non potius ad casum quam ad Martini est referenda virtutem, cujus benedictio perire non potuit. Quid illud? quod factum est a quodam, cujus nomen, quia praesens est et prodi se vetuit, supprimetur: cui quidem tempori hic etiam Saturninus interfuit. Canis nobis importunior oblatrabat: In [Col. 0214A] nomine, inquit, Martini jubeo te obmutescere. Cani haesit latratus in gutture: lingua (abscisam putares) obmutuit. Ita parum est ipsum Martinum fecisse virtutes: credite mihi, quia etiam alii in nomine ejus multa fecerunt.

IV. Avitiani quondam comitis noveratis barbaram nimis, et ultra omnia cruentam feritatem. Hic rabido spiritu ingressus Turonum civitatem, sequentibus eum miserabili facie ordinibus catenatis, diversa perdendis parari jubet genera poenarum, disponens postera die attonita civitate ad opus tam triste procedere. Quod ubi Martino compertum est, solus paulo ante mediam noctem ad praetorium bestiae illius tendit: sed cum, profundae noctis silentio, quiescentibus cunctis, nullus foribus obseratis pateret [Col. 0214B] ingressus, ante limina cruenta prosternitur. Interea Avitianus gravi somno sepultus angelo ingruente percellitur: Servus, inquit, Dei ad tua limina jacet, et tu quiescis? qua ille voce percepta, lecto suo turbatus excutitur; convocatisque servis trepidus exclamat, Martinum esse pro foribus: irent protinus, claustra reserarent, ne Dei servus pateretur injuriam; sed illi, ut est omnium natura servorum, vix prima limina egressi, irridentes dominum suum, quod somno fuisset illusus, negant quemquam esse pro foribus, ex suomet ingenio conjectantes neminem nocte posse vigilare, nedum illi crederent, in illo noctis horrore jacere ante aliena limina sacerdotem: idque Avitiano facile persuasum. Rursum solvitur in soporem; sed mox vi majore [Col. 0214C] concussus exclamat, Martinum stare pro foribus: sibi ideo nullam quietem animi corporisque permitti. Tardantibus servis, ipse usque ad limina exteriora progreditur: ibi Martinum, ut senserat, deprehendit. Perculsus miser tantae manifestatione virtutis, quid, inquit, mihi hoc, domine, fecisti? nihil loqui te necesse est: scio quid desideres, video quid requiras: discede quantocius, ne me ob injuriam tuam coelestis ira consumat: satis solverim hucusque poenarum. Crede, quia non leviter apud me actum est, ut ipse procederem. Post discessum autem Sancti advocat officiales suos: jubet omnes custodias relaxari; et mox ipse proficiscitur. Ita fugato Avitiano, laetata est se civitas liberatam.

V. Haec cum multis Avitiano referente comperta [Col. 0214D] sunt, tum nuper Refrigerius presbyter, quem coram videtis, ab Evagrio fideli viro, ex tribunis, sub invocatione divinae majestatis audivit, qui sibi hoc ab ipso Avitiano relatum esse jurabat. Caeterum nolo miremini me hodie facere quod hesterno non feci, ut ad singulas quasque virtutes nomina testium personasque subnectam, ad quas, si quis fuerit incredulus, quia adhuc in corpore sunt, recurrat. Exigit id infidelitas plurimorum, qui in aliquibus quae hesterno memorata sunt, nutare dicuntur. Accipiant ergo testes adhuc incolumes atque viventes, quibus, quia de fide nostra dubitant, magis credant. Sed si adeo infideles sunt, profiteor, quia nec illis sunt credituri. Miror autem quemquam qui vel tenuem sensum [Col. 0215A] religionis habeat, tantum piaculi velle committere, ut putet quemquam de Martino posse mentiri. Facessat a quoquam qui sub Deo vivit, ista suspicio: neque enim Martinus hoc indiget, ut mendaciis asseratur. Sed tamen totius sermonis fidem apud te, Christe, depromimus, nos nec alia dixisse nec alia dicturos, quam quae aut ipsi vidimus, aut quae manifestis auctoribus vel plerumque ipso referente cognovimus. Caeterum etsi dialogi speciem, quo ad relevandum fastidium lectio variaretur, assumpsimus, nos pie praestare profitemur historiae veritatem. Haec me extrinsecus inserere nonnullorum incredulitas, non sine meo dolore, compulerit. Sed redeat ad nostrum sermo consessum: in quo cum me tam studiose audiri videam, fatear necesse est, [Col. 0215B] Aprum fecisse constanter, qui repulit infideles, eos tantum judicans audire debere, qui crederent.

VI. Efferor siquidem (credite) spiritu, et prae dolore totus insanio: non credunt Martini virtutibus Christiani, quas daemones fatebantur! Monasterium beati viri duobus a civitate erat millibus disparatum: sed si quoties venturus ad ecclesiam pedem extra cellulae suae limen extulerat, videres per totam ecclesiam energumenos rugientes, et quasi adveniente judice agmina damnanda trepidare, ut adventum episcopi clericis, qui venturum esse nescirent, daemoniorum gemitus indicaret. Vidi quemdam, appropiante Martino, in aera raptum manibus extensis in sublime suspendi, ut nequaquam solum pedibus attingeret. Si quando autem exorcizandorum daemonum [Col. 0215C] Martinus operam recepisset, neminem manibus attrectabat, neminem sermonibus increpabat, sicut plerumque per clericos rotatur turbo verborum; sed admotis energumenis caeteros jubebat abscedere, ac foribus obseratis in medio ecclesiae cilicio circumtectus, cinere respersus, solo stratus orabat. Tum vero cerneres miseros diverso exitu perurgeri: hos sublatis in sublime pedibus quasi de nube pendere, nec tamen vestes defluere in faciem, ne faceret verecundiam nudata pars corporum: at in parte alia videres sine interrogatione vexatos et sua crimina confitentes. Nomina etiam nullo interrogante prodebant: ille se Jovem, iste Mercurium fatebatur. Postremo cunctos diaboli ministros cum ipso cerneres auctore cruciari; ut jam in Martino illud fateamur [Col. 0215D] impletum quod scriptum est: Quoniam sancti de angelis judicabunt.

VII. Pagum quemdam in Senonico annis singulis grando vastabat. Compulsi extremis malis incolae a Martino auxilium poposcerunt, missa per Auspicium praefectorium virum satis fida legatione, cujus agros specialiter gravior quam caeterorum assueverat procella populari. Sed facta ibi oratione Martinus ita universam penitus liberavit ab ingruenti peste regionem, ut per viginti annos, quibus postea mansit in corpore, grandinem in illis locis nemo pertulerit. Quod ne fortuitum esse et non potius Martino praestitum putaretur, eo anno quo ille defunctus est rursus incubuit rediviva tempestas: adeo sensit et mundus [Col. 0216A] viri fidelis excessum, ut cujus vita jure gaudebat, etiam ejusdem mortem lugeret. Caeterum si ad haec probanda quae diximus testes etiam infirmior auditor exegerit, non unum ego hominem, sed multa millia producam, et totam in testimonium virtutis expertae Senonum advocabo regionem. Et tamen tu, Refrigeri presbyter, credo, meministi, nuper nobis super hoc cum Romulo Auspicii illius filio, honorato et religioso viro, fuisse sermonem; qui haec nobis tamquam incomperta referebat, et cum futuris proventibus per assidua damna trepidaret, ut ipse vidisti, magno secum moerore lugebat, Martinum non in haec tempora reservatum.

VIII. Sed ut ad Avitianum recurram (qui cum in omnibus locis cunctisque urbibus ederet crudelitatis [Col. 0216B] suae infanda monumenta, Turonis tantum innocens erat: et illa bestia quae humano sanguine et infelicium mortibus alebatur, mitem se atque tranquillum beato viro praesente praestabat), memini quodam die ad eum venisse Martinum: qui ubi secretarium ejus ingressus est, vidit post tergum ipsius daemonem mirae magnitudinis assidentem. Quem eminus (ut verbo, quia ita necesse est, parum Latino loquamur) exsufflans; Avitianus se exsufflari existimans, Quid me, inquit, Sancte, sic accipis? Tum Martinus, Non te, inquit, sed eum qui cervici tuae teter incumbit. Cessit diabolus, et reliquit familiare subsellium: satisque constat, ab illo die Avitianum mitiorem fuisse, seu quod intellexerit egisse se semper assidentis sibi diaboli voluntatem, [Col. 0216C] seu quod immundus spiritus ab illius consessu per Martinum fugatus, privatus est potestate grassandi, cum erubesceret minister auctorem, nec ministrum auctor urgeret. In vico autem Ambatiensi, id est, castello illo veteri quod nunc frequens habitatur a fratribus, idolium noveratis grandi opere constructum. Politissimis saxis moles turrita surrexerat, quae in conum sublime procedens superstitionem loci operis dignitate servabat. Hujus destructionem Marcello, ibidem consistenti presbytero, vir beatus saepe mandaverat. Post aliquantum tempus regressus increpat presbyterum, cur adhuc idolii structura consisteret. Ille causatus, vix militari manu et vi publicae multitudinis tantam molem posse subverti, nedum id facile putaret per imbecilles clericos aut [Col. 0216D] infirmos monachos quivisse curari. Tum Martinus recurrens ad nota subsidia, noctem totam in oratione pervigilat: mane orta tempestas aedem idoli usque ad fundamentum provolvit. Verum haec Marcello teste dicta sint.

IX. Aliam ejus non dissimilem in simili opere virtutem Refrigerio astipulante perhibeo. Columnam immensae molis, cui idolum superstabat, parabat evertere: sed nulla erat facultas qua id daretur effectui; tum ad orationem suo more convertitur. Visam certum est parilem quodammodo columnam ruere de coelo, quae impacta idolo totam illam inexpugnabilem molem solvit in pulverem: parum scilicet, si invisibiliter coeli virtutibus uteretur, nisi [Col. 0217A] ipsae virtutes visibiliter servire Martino humanis etiam oculis cernerentur. Idem autem Refrigerius mihi testis est, mulierem profluvio sanguinis laborantem, cum Martini vestem exemplo mulieris illius Evangelicae contigisset, sub momento temporis fuisse sanatam. Serpens flumen secabat, et ripae in qua constiteramus, adnatabat: In nomine, inquit, Domini jubeo te redire. Mox se mala bestia ad verbum Sancti retorsit, et in ulteriorem ripam nobis exspectantibus transmeavit. Quod cum omnes non sine miraculo cerneremus, altius ingemiscens ait, Serpentes me audiunt, et homines non audiunt.

X. Piscem Paschae diebus edere consuetus, paulo ante horam refectionis interrogat, an haberetur in promptu. Tum Cato diaconus, ad quem monasterii [Col. 0217B] administratio pertinebat, doctus ipse piscari, negat per totum diem sibi ullam cessisse capturam; sed neque alios piscatores, qui vendere solebant, quidquam agere quivisse. Vade, inquit, mitte linum tuum: captura proveniet. Contigua flumini, ut Sulpicius iste descripsit, habebamus habitacula: processimus cuncti, utpote feriatis diebus, videre piscantem, omnium spebus intentis, non incassum futura tentamina, quibus piscis Martino auctore Martini usibus quaereretur. Ad primum jactum in rete permodico immanem esocem diaconus extraxit, et ad monasterium laetus accurrens, nimirum ut dixit poeta nescio quis (utimur enim versu scholastico, quia inter scholasticos fabulamur):

Captivumque suem mirantibus intulit Argis.

[Col. 0217C] Vere, iste Christi discipulus, gestarum a Salvatore virtutum, quas in exemplum sanctis suis edidit, aemulator, Christum in se monstrabat operantem, qui sanctum suum usquequaque glorificans, diversarum munera gratiarum in unum hominem conferebat. Testatur Arborius ex praefecto, vidisse se Martini manum sacrificium offerentis, vestitam quodammodo nobilissimis gemmis, luce micare purpurea, et ad motum dextrae collisarum inter se fragorem audisse gemmarum.

XI. Veniam ad illud quod propter notam temporum semper occultavit; sed nos celare non potuit: in quo illud est miraculi, quod facie ad faciem cum eo est angelus collocutus. Maximus imperator, [Col. 0217D] alias sane bonus, depravatus consiliis sacerdotum, post Priscilliani necem Ithacium episcopum Priscilliani accusatorem caeterosque illius socios, quos nominari non est necesse, vi regia tuebatur, ne quis ei crimini daret, opera illius cujuscumquemodi hominem fuisse damnatum. Interea Martinus multis gravibusque laborantium causis ad comitatum ire compulsus, procellam ipsam totius tempestatis incurrit. Congregati apud Treveros episcopi tenebantur, qui quotidie communicantes Ithacio communem sibi causam fecerant. His ubi nuntiatum est inopinantibus adesse Martinum, totis animis labefacti mussitare et trepidare coeperunt. Et jam pridie imperator ex eorum sententia decreverat, [Col. 0218A] tribunos summa potestate armatos ad Hispanias mittere, qui haereticos inquirerent: deprehensis vitam et bona adimerent. Nec dubium erat, quin sanctorum etiam maximam turbam tempestas ista depopulata esset, parvo discrimine inter hominum genera; etenim tum solis oculis judicabatur, cum quis pallore potius aut veste, quam fide haereticus aestimaretur. Haec nequaquam placitura Martino episcopi sentiebant: sed male consciis illa vel molestissima erat cura, ne se ab eorum communione adveniens abstineret, non defuturis qui tanti viri constantiam praemissa auctoritate sequerentur. Ineunt cum imperatore consilium, ut missis obviam Magistri officialibus urbem illam propius vetaretur accedere, nisi se cum pace episcoporum ibi consistentium [Col. 0218B] adfore fateretur. Quos ille callide frustratus profitetur, se cum pace Christi esse venturum. Postremo ingressus nocturno tempore, adiit ecclesiam tantum orationis gratia: postridie palatium petit. Praeter multas, quas evolvere longum est, has principales petitiones habebat: pro Narsete comite, et Leucadio praeside, quorum ambo Gratiani partium fuerant, pertinacioribus studiis, quae non est hujus temporis explicare, iram victoris emeriti. Illa praecipua cura, ne tribuni cum jure gladiorum ad Hispanias mitterentur: pia enim erat sollicitudo Martino, ut non solum Christianos qui sub illa erant occasione vexandi, sed ipsos etiam haereticos liberaret. Verum primo die atque altero suspendit hominem callidus imperator, sive ut rei pondus imponeret, [Col. 0218C] sive quia nimis sibi implacabilis erat, seu quia, ut plerique tum arbitrabantur, avaritia repugnabat: siquidem in bona eorum inhiaverat. Fertur enim ille vir multis bonisque actibus praeditus, adversus avaritiam parum consuluisse: nisi fortasse regni necessitate, quippe exhausto superioribus principibus reipublicae aerario, pene semper in expeditione atque procinctu bellorum civilium constitutus, facile excusabitur, quibuslibet occasionibus subsidia imperio paravisse.

XII. Interea episcopi quorum communionem Martinus non inibat, trepidi ad regem concurrunt, praedamnatos se conquerentes: actum esse de suo omnium statu, si Theognisti pertinaciam, qui eos solus palam lata sententia condemnaverat, Martini armaret [Col. 0218D] auctoritas: non oportuisse hominem recipi moenibus, illum jam non defensorem haereticorum esse, sed vindicem: nihil actum morte Priscilliani, si Martinus exerceat illius ultionem. Postremo prostrati cum fletu et lamentatione potestatem regiam implorant, ut utatur adversus unum hominem vi sua. Nec multum aberat, quin cogeretur imperator Martinum cum haereticorum sorte miscere. Sed ille, licet episcopis nimio favore esset obnoxius, non erat nescius, Martinum fide, sanctitate et virtute cunctis praestare mortalibus: alia longe via sanctum vincere parat: ac primo secreto accersitum blande appellat: haereticos jure damnatos more judiciorum publicorum potius quam insectationibus sacerdotum; non [Col. 0219A] esse causam, qua Ithacii caeterorumque partis ejus communionem putaret esse damnandam; Theognistum odio potius quam causa fecisse discidium; eumdemque tamen solum esse qui se a communione interim separarit, a reliquis nihil novatum; quin etiam ante paucos dies habita synodus Ithacium pronuntiaverat culpa non teneri. Quibus cum Martinus parum moveretur, rex ira accenditur, ac se de conspectu ejus abripuit: et mox percussores his pro quibus Martinus rogaverat, diriguntur.

XIII. Quod ubi Martino compertum jam noctis tempore est, palatium irrupit; spondet, si parceretur, se communicaturum, dummodo ut et tribuni jam in excidium ecclesiarum ad Hispanias missi retraherentur. Nec mora: Maximus indulget omnia. [Col. 0219B] Postridie Felicis episcopi ordinatio parabatur, sanctissimi sane viri, et plane digni qui meliore tempore sacerdos fieret. Hujus diei communionem Martinus iniit, satius aestimans ad horam cedere, quam his non consulere quorum cervicibus gladius imminebat; verumtamen summa vi episcopis nitentibus, ut communionem illam subscriptione firmaret, extorqueri non potuit. Postero die se inde proripiens cum revertens in via moestus ingemisceret, se vel ad horam noxiae communioni fuisse permixtum; haud longe a vico cui nomen est Andethanna, qua vastas solitudines silvarum secreta patiuntur, praegressis paululum comitibus ille subsedit, causam doloris et facti accusante ac defendente invicem cogitatione pervolvens. Astitit ei repente angelus: [Col. 0219C] Merito, inquit, Martine, compungeris; sed aliter exire nequisti; repara virtutem, resume constantiam, ne jam non periculum gloriae, sed salutis incurreris. Itaque ab illo tempore satis cavit cum illa Ithacianae partis communione misceri. Caeterum cum quosdam ex energumenis tardius quam solebat et gratia minore curaret; subinde nobis cum lacrymis fatebatur, se propter communionis illius malum, cui se vel puncto temporis, necessitate, non spiritu, miscuisset, detrimentum sentire virtutis. Sedecim postea vixit annos: nullam synodum adiit, ab omnibus episcoporum conventibus se removit.

XIV. Sed plane, ut experti sumus, imminutam ad tempus gratiam multiplici mercede reparavit. Vidi postea ad pseudoforum monasterii ipsius adductum [Col. 0219D] energumenum, et prius quam limen attingeret, fuisse curatum. Testantem quemdam nuper audivi, cum in Tyrrheno mari cursu illo quo Romam tenditur, navigaret, subito turbinibus exortis, extremum vitae omnium fuisse discrimen: in quo cum quidam Aegyptius negotiator, necdum Christianus, magna voce clamaverit, Deus Martini, eripe nos; mox tempestatem fuisse sedatam, seque optatum cursum cum summa placidi aequoris quiete tenuisse. Lycontius ex vicariis vir fidelis, cum familiam illius lues extrema vexaret, et inauditae calamitatis exemplo per totam domum corpora aegra procumberent, Martini per litteras imploravit auxilium. Quo tempore vir beatus rem esse promisit difficilem impetrari: [Col. 0220A] nam spiritu sentiebat domum illam divino numine verberari: tamen non prius destitit septem totos dies totidemque noctes orando et jejunando continuans, quam id quod exorandum receperat, impetraret. Mox ad eum Lycontius divina expertus beneficia pervolavit, nuntians simul et agens gratias, domum suam omni periculo liberatam. Centum etiam argenti libras obtulit, quas vir beatus nec respuit nec recepit, sed priusquam pondus illud monasterii limen attingeret, redimendis id captivis continuo deputavit; et cum ei suggereretur a fratribus, ut aliquid ex eo in sumptum monasterii reservaret: omnibus enim angustum esse victum, multis deesse vestitum: Nos, inquit, Ecclesia, et pascat et vestiat, dummodo nihil nostris usibus quaesisse videamur. [Col. 0220B] Succurrunt hoc loco illius viri magna miracula, quae facilius admirari possumus quam referre. Agnoscitis profecto quod dico: multa sunt illius quae non queunt explicari: veluti istud est, quod nescio an ita, ut gestum est, a nobis possit exponi. Quidam e fratribus (nomen non ignoratis; sed celanda persona est, ne sancto viro verecundiam fecerimus), quidam ergo cum ad fornaculam illius carbonum copiam reperisset, et admota sibi sellula divaricatis pedibus super ignem illum nudato inguine resideret; continuo Martinus factam sacro tegmini sensit injuriam, magna voce proclamans: Quis [inquit] nudato inguine nostrum incestat habitaculum? Hoc ubi ille frater audivit, et ex conscientia quod increpabatur agnovit; continuo ad nos cucurrit [Col. 0220C] exanimis, pudorem suum non sine Martini virtute confessus.

XV. Quodam itidem die, dum in area, quae parva admodum tabernaculum illius ambiebat, in illo suo quod nostis omnes, sedili ligneo resedisset, vidit duos daemones in excelsa illa quae monasterio supereminet rupe consistere, inde alacres ac laetos vocem istiusmodi adhortationis emittere: Heia te, Brictio; heia te, Brictio. Credo cernebant miserum eminus propinquantem, conscii quantam illi rabiem spiritus suscitassent. Nec mora, Brictio furibundus irrupit, ibi plenus insaniae evomuit in Martinum mille convicia. Objurgatus enim pridie ab eo fuerat, cur qui nihil umquam ante clericatum (quippe qui in monasterio ab ipso Martino nutritus) habuisset, [Col. 0220D] equos aleret, mancipia compararet: nam jam illo tempore arguebatur a multis, non solum pueros barbaros, sed etiam puellas scitis vultibus coemisse. Quibus rebus infelicissimus insano felle commotus, et, ut credo, praecipue daemonum illorum agitatus instinctu. Martinum ita aggressus est, ut vix manibus temperaret; cum quidem Sanctus vultu placido, mente tranquilla infelicis amentiam per mitia verba cohiberet. Sed ita in eo nequam spiritus redundabat, ut ne sua quidem illi, quamvis vana admodum, mens subesset: trementibus labiis incertoque vultu decolor prae furore rotabat verba peccati, se asserens sanctiorem; quippe qui a primis annis in monasterio inter sacras Ecclesiae disciplinas ipso Martino [Col. 0221A] educante crevisset: Martinum vero et a principio, quod ipse diffiteri non posset, militiae actibus sorduisse, et nunc per inanes superstitiones et phantasmata visionum ridicula prorsus inter deliramenta senuisse. Haec cum multa, atque alia etiam, quae reticere melius est, acerbiora vomuisset, egressus tandem furore satiato, quasi qui se penitus vindicasset, rapidus ea parte qua venerat, recurrebat: cum interea, credo per Martini orationes fugatis ab illius corde daemonibus, reductus in poenitentiam, mox revertitur, atque ad Martini se genua prosternit: veniam poscens, fatetur errorem, nec sine daemone se fuisse tandem sanior confitetur. Non erat apud Martinum labor iste difficilis, ut ignosceret supplicanti. Tunc et ipsi et nobis omnibus Sanctus exposuit,. [Col. 0221B] qualiter illum a daemonibus vidisset agitari, se conviciis non moveri, quae magis illi a quo essent effusa, nocuissent. Exinde cum idem Brictio multis apud eum magnisque criminibus persaepe premeretur, cogi non potuit, ut eum a presbyterio submoveret, ne suam persequi videretur injuriam; illud saepe commemorans, Si Christus Judam passus est, cur ego non patiar Brictionem?

XVI. Ad haec Postumianus, Audiat, inquit, istud exemplum noster iste de proximo, qui cum sit sapiens, immemor praesentium, immemor futurorum, si fuerit offensus, insanit, in sua se non habens potestate: saevit in clericos, grassatur in laicos, totumque terrarum orbem in suam commovet ultionem: in qua per triennium jugiter dimicatione consistens, [Col. 0221C] nec tempore nec ratione sedatur: dolenda hominis et miseranda conditio, etiamsi hac sola insanabilis mali peste premeretur. Verum ista ei patientiae et tranquillitatis exempla referre saepius, Galle, debueras, ut nesciret irasci et sciret ignoscere. Qui si istum ipsum breviter insertum sermonem meum in se prolatum forte cognoverit, sciat non magis ore inimici quam amici animo me locutum: quia, si fieri posset, optarem, ut Martino potius episcopo quam Phalari tyranno similis diceretur. Sed istum, cujus commemoratio parum suavis est, transeamus, et ad Martinum nostrum, Galle, redeamus.

XVII. Tum ego, cum jam adesse vesperam occiduo sole sentirem, Dies, inquam, abiit, Postumiane: surgendum est: simul tam studiosis auditoribus [Col. 0221D] coena debetur. De Martino autem exspectare non debes, ut ulla sit meta referendi: latius ille diffunditur, quam ut ullo valeat sermone concludi. Ista interim de illo viro portabis Orienti, et dum recurris, diversasque regiones, loca, portus, insulas urbesque praeterlegis, Martini nomen et gloriam sparge per populos. Imprimis memento non praeterire Campaniam: [Col. 0222A] etsi maxime cursus in devio sit, non tamen tibi tanti sint vel magnarum morarum ulla dispendia, quin illic adeas illustrem virum ac toto laudatum orbe Paulinum: illi, quaeso te, primum sermonis nostri, quem vel hesterno confecimus vel hodie diximus, volumen evolve: illi omnia referes, illi cuncta recitabis, ut mox per illum sacras viri laudes Roma cognoscat; sicut primum illum nostrum libellum non per Italiam tantum, sed per totum etiam diffudit Illyricum. Ille Martini non invidus gloriarum, sanctarumque in Christo virtutum piissimus aestimator, non abnuet praesulem nostrum cum suo Felice componere. Inde si forte ad Africam transfretabis, referes audita Carthagini: licet jampridem, ut ipse dixisti, virum noverit, tamen nunc [Col. 0222B] praecipue de eo plura cognoscat, ne solum ibi Cyprianum martyrem suum, quamvis sancto illius sanguine consecrata, miretur. Jam si ad laevam Achaiae sinum paululum devexus intraveris, sciat Corinthus, sciant Athenae, non sapientiorem in Academia Platonem, nec Socratem in carcere fortiorem: felicem quidem Graeciam, quae meruit audire Apostolum praedicantem; sed nequaquam a Christo Gallias derelictas, quibus donaverit habere Martinum. Cum vero ad Aegyptum usque perveneris, quamquam illa suorum sanctorum numero et virtutibus sit superba, tamen non dedignetur audire, quia illi vel universae Asiae in solo Martino Europa non cesserit.

XVIII. Caeterum cum Hierosolymam inde petiturus ventis rursum vela commiseris, negotium tibi [Col. 0222C] nostri doloris injungo, ut, si umquam illustris illius Ptolemaidis littus accesseris, sollicitus inquiras, ubi sit consepultus noster ille Pomponius, nec fastidias visitare ossa peregrina. Multas illic lacrymas tam ex affectu tuo quam ex nostris funde visceribus: ac, licet inani munere, solum ipsum flore purpureo et suave redolentibus sparge graminibus. Dices tamen illi, sed non aspere, non acerbe, compatientis alloquio, non exprobrantis elogio: quod si vel te quondam, vel me semper audire voluisset, et Martinum magis quam illum, quem nominare nolo, fuisset imitatus: numquam a me tam crudeliter disparatus, ignoti pulveris syrte tegeretur, naufragi sorte praedonis passus in medio mari mortem, et vix in extremo nactus littore sepulturam. Videant hoc opus [Col. 0222D] suum, quicumque ex illius, abscessu mihi nocere voluerunt: videant gloriam suam, et vel nunc adversum me grassari desinant vindicati. Haec cum maxime flebili voce gemeremus, omnium lacrymis per nostra lamenta commotis, cum magna quidem Martini admiratione, sed non minore ex nostris fletibus dolore, discessum est.




[Col. 0223]
APPENDIX AD SULPICII SEVERI OPERUM EDITIONEM VERONENSEM, QUA CONTINENTUR EPISTOLAE VII ANTEA EVULGATAE. (C,G,S)*



EPISTOLA PRIMA. AD CLAUDIAM SOROREM SUAM. De ultimo judicio.
[Col. 0223A]

I. Lectis epistolis tuis, multo modo permotum affectum lacrymis tenere non potui. Nam et gaudio flebam quod te secundum Domini Dei nostri praecepta vivere ex sermone ipso litterarum tuarum poteram agnoscere, et pro desiderio tui non poteram non dolere, quod [a 1Kb] per summam a te injuriam alienabar, si litteras non misisses. Tali ergo sorore non fruerer? Testor autem salutem tuam, persaepe ad vos venire volui, sed usque adhuc impeditus sum, obsistente eo qui consuevit obsistere. Nam et festinabam desiderio meo in tuo aspectu satisfacere; et [Col. 0223B] opus Domini nostri inter nos obiter videbamur acturi, cum alter alterum consolando, calcata a nobis mole saeculi, viveremus. Sed jam veniendi diem tempusque non statuo, quia quotiescumque statui, implere non potui. Domini opperiar voluntatem; speroque quod meis votis et orationibus tuis de nostra nos fructum capere faciat [b 1Kb] perseverantia.

II. Caeterum quod a me in omnibus epistolis quas ad te miseram vitae ac fidei tuae praecepta desiderans, jam per assiduitatem scriptorum meorum verba consumpsi, nihil novum tibi rescribere modo possum quod ante non scripserim. Et sane propitio Deo jam non indiges admoneri, quae fidem inter principia consummans, devotam in Christo exhibes charitatem. Unum tamen moneo, ne transcursa repetas, [Col. 0223C] ne contempta desideres; ne manum aratro inserens (Luc. IX, 62), retrorsum conversa respicias. Quo utique in te redeunte vitio, ordinem suum necesse est sulcus amittat, nec sane mercedem suam [Col. 0224A] cultor accipiat. Alioquin nec partem consequitur, si ex parte cessaverit. Nam sicut a peccato ad justitiam fugiendum est, ita et qui justitiam fuerit ingressus, ne peccato pateat praecavendum. Scriptum enim est justo (Ezech. XVIII, 24, 26), in qua die exerraverit, justitiam non profuturam. In hoc igitur consistendum est, in hoc laborandum, ne qui peccata evasimus, praemia parata perdamus. Stat enim adversus nos paratus inimicus, ut nudatum fidei umbone mox feriat. Non abjiciendus est itaque clypeus, ne latus pateat. Non remittendus est gladius, ne hostis incipiat non timere. Porro cum armatum viderit, abibit. Nec ignoramus durum esse ac difficile adversus carnem et saeculum quotidie dimicare. Sed si aeternitatem cogites, si coelorum regna consideres, quae [Col. 0224B] utique nobis Dominus licet peccatoribus praestare dignabitur, quae tandem condigna passio est qua tanta mereamur? Luctamen autem in hoc mundo parvi temporis est. Nam etsi mors non succedat, senecta succedet. Labuntur anni, fluunt tempora, et, ut spero, Dominus Jesus tamquam desideratos sibi celeriter vocabit.

III. O quam felix ille noster excessus, cum [c 1Kb] a labe peccati melioris vitae conversatione purgatos sede sua nos Christus excipiet! Occurrent martyres et prophetae, [d 9Kb] tangentur apostoli, gaudebunt angeli, laetabuntur archangeli, victusque Satanas cruento licet ore pallebit; quippe qui etiam nostra, quae sibi in nobis praeparaverat, peccata perdiderit. Videbit gloriam concessam per veniam, merita honorata per [Col. 0224C] gloriam. Nos triumphabimus hoste superato, [e 1Kb] ubi tunc mundi istius sapientes ridebuntur; ubi avarus, ubi adulter, ubi impius, ubi ebriosus, ubi maledicus recognoscentur. Quid miseri pro sua defensione dicturi [Col. 0225A] sunt! Nescivimus te, Domine, te in mundo esse non vidimus. Prophetas non misisti, legem saeculo non dedisti. Patriarchas non vidimus, sanctorum non legimus exempla. Christus tuus in terra non fuit, Petrus tacuit, Paulus noluit praedicare, Evangelista non docuit, martyres non fuerunt quorum exempla sequeremur. Futurum judicium tuum nemo praedixit, vestire pauperem nemo mandavit, [a 1Kb] prohibere libidinem nemo praecepit, repugnari avaritiae nemo persuasit. Inscientia lapsi sumus, quae fecimus nescientes.

IV. His e contrario ex illo sanctorum choro vel primus justus Noe proclamabit: Ego, Domine, et superventurum propter peccata hominum diluvium praedicavi, et post diluvium exemplum de me praebui [Col. 0225B] bonis, ut malis pereuntibus non perirent, ut isti recognoscerent et quae esset innocentibus salus, et quae poena peccantibus. Post hunc, Abraham fidelis obsistet: Ego, inquit, Domine, fidem qua humanum in te crederet genus, media fere mundi illius aetate fundavi. Ego pater gentium, cujus exempla sequerentur, electus sum. Ego Isaac adhuc parvulum non dubitavi, Domine, offerre tibi pro victima, ut isti recognoscerent nihil non Domino praestari debere, cum me ipsum ne filio quidem unico intelligerent pepercisse. Ego terram meam et cognationem meam te jubente deserui, ut istis quoque esset exemplum nequitias mundi et saeculi peccata deserere. Ego, Domine, te licet corpore, sub imagine primus agnovi, nec dubitavi credere quem videbam, licet in [Col. 0225C] alia mihi substantia videreris, ut isti intelligerent non secundum carnem, sed secundum spiritum judicare. Huic Moyses beatus obsecundabit: Ego legem, Domine, istis omnibus te jubente tradidi, ut quos libera fides non tenebat, lex saltem dicta cohiberet. Ego dixi: Non adulterabis (Exod. XX, 14), ut licentiam fornicationis inhiberem. Ego dixi: Diliges proximum tuum (Levit. XIX, 18), ut charitas abundaret. Ego dixi: Domino soli servies (Deut. VI, 13), ne isti idolis immolarent vel templa esse paterentur. Ego ne falsa testimonia dicerentur edixi, ut istis adversus omne mendacium praecluderem ora. Ego facta dictaque a mundi exordio, operante in me spiritu tuae virtutis, exposui, ut istius [b 1Kb] cognitio praeteritorum doctrinam tribueret futurorum. Ego te [Col. 0225D] venturum, Domine Jesu, praedicavi, ut istis non [c 1Kb] inopinatum esset agnoscere quem venturum ante praedixeram.

V. Post hunc astabit dignus Domini sui David semine: Ego te, Domine, per omnia nuntiavi; ego nomini tuo tantum serviendum esse clamavi. Ego dixi: Beatus vir qui timet Dominum (Ps. CXI, 1); ego dixi: Exsultabunt sancti in gloria (Ps. CXLIX, 5); ego [Col. 0226A] dixi: Desiderium peccatorum peribit (Ps. CXI, 10), ut isti te agnoscerent et peccare desinerent. Ego cum regia praeditus essem potestate, cilicio superjecto, pulvere subjecto, depositis insignibus magnificentiae meae procubui vestimentis, ut istis mansuetudinis atque humilitatis daretur exemplum. Ego inimicis meis, qui interficere me cupierunt, peperci, ut misericordiam meam istis probarem imitandam. Post hunc Isaias dignus Dei spiritu non tacebit: Ego, Domine, te per os meum loquente, praemonui: Vae his qui jungunt domum ad domum (Isa. V, 8), ut modum [d 1Kb] cupiditati imponerem. Ego iram tuam peccantibus venisse testatus sum, ut istos a malefactis suis, si non spes praemiorum, saltem suppliciorum formido cohiberet.

[Col. 0226B] VI. Post hos aliosque complures qui doctrinae nobis officia praestiterunt, ipse Dei Filius haec loquetur: Ego certe excelsa sede sublimis, coelum palma, terram pugillo continens (Isa. XL, 12), intra extraque diffusus, cunctorum quae gignuntur interior, atque omnibus quae moventur exterior, inaestimabilis naturae potestate infinitus, invisibilis aspectu, incomprehensibilis attactu, ut inter vos ad edomandam duritiam cordis vestri et perfidiam doctrinis salutaribus molliendam vestrum minimus existerem, nasci carne dignatus sum, depositaque Dei gloria, habitum formae servilis assumpsi, ut communicata vobiscum infirmitate corporea, rursum in consortium gloriae meae per obedientiam praecepti salutaris adhiberem. Aegris infirmisque omnibus sanitatem, auditum [Col. 0226C] surdis, visum caecis, vocem mutis, claudis pedum officia restitui, ut vos signis coelestibus [e 1Kb] permoverem, quo facilius in me atque in his quae praedicaveram crederetis. Ego vobis coelorum regna promisi. Ego etiam, ut impunitatis haberetis exemplum, latronem, qui me sub mortis suae tempore fatebatur, in paradiso collocavi, ut illius fidem qui remitti sibi meruerat peccata, sequeremini. Atque ut exemplo meo pro vobis et ipsi pati possitis, pro vobis ego passus sum, ne dubitaret homo pro se pati quod Deus pro homine pertulisset. Ego me post resurrectionem, ne fides vestra confunderetur, ostendi. Ego in Petro Judaeos monui, ego in Paulo gentibus praedicavi. Nec poenitet. Est fructus bonorum. Opus meum boni intellexerunt, perfecerunt [Col. 0226D] fideles, justi impleverunt, consummaverunt misericordes; et magna pars martyrum, magna sanctorum est. In eodem certe et isti corpore, in eodem fuerunt mundo. Cur nullum in vobis bonum opus, gens vipereae stirpis, invenio? Poenitentiam malorum vestrorum nec sub ultima die vestri finis egistis. Quid autem attinet quod me labiis adoratis, si factis et operibus denegetis? Ubi nunc vestrae divitiae, ubi [Col. 0227A] honores, ubi potentia, ubi vestrae sunt voluptates? Nullam novam in vos mando sententiam. Habetis judicium quod ante praedixi.

VII. Tunc illud miseris Evangelista recitabit: Ite in tenebras exteriores, ubi erit fletus et stridor dentium (Matth. XXII, 13; XXV, 30). O miseri quos ista non permovent! Videbunt suam poenam et aliorum gloriam. Utantur saeculo, dum aeternitate illa quae sanctis praeparata est non fruantur. [a 1Kb] Affluant divitiis, auro incubent, dum ibi egentes, ibi inopes deprehendantur. Sint in saeculo divites, dum in aeternitate sint pauperes, de quibus scriptum est: Divites eguerunt et esurierunt (Ps. XXXIII, 11). Consequenter autem de bonis Scriptura subjecit: Inquirentes autem Dominum non deficient omni bono. Itaque, soror, [Col. 0227B] licet nos isti irrideant, licet nos stultos infelicesque commemorent, felicius gaudeamus opprobriis quibus nobis gloria, illis poena cumulatur. Nec rideamus illorum stultitiam, sed potius infelicitatem doleamus: quia inter illos pars magna nostrorum est, quos si lucrifacere possimus, augetur in nobis gloria. Sed agant se ut volunt, sint nobis tamquam gentiles et publicani; nos vero salvos incolumesque tueamur. Si illi nunc nobis dolentibus gaudent, nos postea in illorum dolore gaudebimus. Vale soror charissima et in Christo dilectissima.



EPISTOLA II. AD EAMDEM. De Virginitate.

[Col. 0227C] I. Quantam in coelestibus beatitudinem virginitas sancta possideat, praeter Scripturarum testimonia, Ecclesiae etiam consuetudine edocemur, [b 1Kb] quia addiscimus peculiare illi subsistere meritum cujus est specialis consecratio. Nam cum universa turba credentium paria dona gratiae percipiat, et iisdem omnes sacramentorum benedictionibus glorientur, istae proprium aliquid prae caeteris habent, dum de illo sancto et immaculato Ecclesiae grege quasi sanctiores purioresque hostiae pro voluntatis suae meritis a sancto Spiritu eliguntur, et per summum sacerdotem Dei offeruntur altario. Digna revera Domino hostia tam pretiosi animalis oblatio, et nullius magis quam suae imaginis hostia placitura. De hujusmodi enim Apostolum praecipue dixisse reor: Obsecro autem vos, [Col. 0227D] fratres, per misericordiam Dei, ut exhibeatis corpora vestra hostiam vivam, sanctam, Deo placentem (Rom. XII, 1). Possidet ergo virginitas et quod alii habent et quod alii non habent, dum et communem et peculiarem obtinet gratiam, et proprio, ut ita dixerim, [Col. 0228A] consecrationis privilegio gaudet. Nam et Christi sponsas virgines dicere ecclesiastica nobis permittit auctoritas, [c 1Kb] dum sponsarum modo eas Domino consecrat et velat, ostendens eas vel maxime habituras spiritale connubium quae subterfugerint carnale consortium. Et digne Deo per matrimonii comparationem spiritaliter copulantur quae ejus dilectionis causa humana connubia spreverunt. In his quam maxime illud completur Apostoli: Qui autem adhaeret Deo, unus est spiritus (I Cor. VI, 17).

II. Grande est et immortale, pene ultra naturam corpoream, [d 1Kb] superare luxuriam, et concupiscentiae spasmeam adolescentiae facibus accensam animi virtute restinguere, et spiritali conatu vim genuinae oblectationis excludere, et vivere contra humani generis [Col. 0228B] legem, despicere solatia conjugii, dulcedinem contemnere liberorum, et quaecumque praesentis vitae esse commoda possint pro nihilo spe futurae beatitudinis computare. Magna haec, ut dixi, et admirabilis virtus est, et non immerito pro magnitudine laboris sui ingenti praemio destinata. [e 1Kb] Dabo spadonibus, dicit Deus, et in domo mea et in muro meo locum nominatum meliorem filiis et filiabus; nomen aeternum dabo illis, et non deficiet (Isa. XVI, 5). De quibus spadonibus Dominus in Evangelio repetit dicens: Sunt enim spadones qui se ipsos castraverunt propter regnum coelorum (Matth. XIX, 12). Magnus est quidem pudicitiae labor, sed majus est praemium; temporalis custodia, sed remuneratio aeterna est. De his enim et beatus Apostolus Joannes loquitur, quod [Col. 0228C] sequantur agnum quocumque ierit. Quod ita intelligendum puto, nullum eis locum in coelesti aula claudendum, sed cuncta eis divinarum mansionum habitacula reseranda.

III. Sed ut illustrius virginitatis meritum clareat, et quam digna Deo sit manifestius intelligi possit, illud cogitetur quod Dominus et salvator noster Deus, cum propter humani generis salutem hominem dignaretur assumere, non alium quam virginalem uterum elegerit, ut hujusmodi plurimum sibi placere monstraret, et ut pudicitiae bonum utrique sexui intimaret. Virginem matrem habuit virgo mansurus. In se viris, [f 1Kb] et in matre feminis praebuit virginitatis exemplum. Quo demonstratur in utroque sexu beatam integritatem divinitatis habere plenitudinem ineruisse, [Col. 0228D] dum tantum in matre fuit quidquid [g 1Kb] habebat in filio. Sed quid ego satisago excellens ac sublime pudicitiae meritum revelare, et gloriosae bonum virginitatis ostendere, cum de hac re plerosque perorasse non nesciam et ejus beatitudinem manifestissimis [Col. 0229A] rationibus comprobasse, et nulli sapienti in dubium venire possit eam rem majoris esse meriti quae sit amplioris laboris? Quisquis enim pudicitiam aut nullius praemii aut parvi existimat, certum est illum aut ignorare aut non voluntarie ejus ferre laborem. Inde illi semper castitati derogant qui eam aut non habent, aut habere coguntur inviti.

IV. Nunc itaque, quoniam, paucis licet, tam laborem quam meritum integritatis ostendimus, ne res quae grandi virtute constat, et ingenti praemio destinatur, carere fructu suo possit, diligentius excubandum est. Quantum enim quaecumque species pretiosior fuerit, tanto majore sollicitudine custoditur. Et quoniam multa sunt quae bono proprio carent, nisi [Col. 0229B] aliarum rerum juventur auxilio, ut est mellis species, quae nisi cerarum custodia et favorum cellulis conservetur, et ut verius dixerim nutriatur, naturalem gratiam perdit et subsistere per se ipsam non potest: sicut et vini species, quod si non boni odoris [a 1Kb] vasis, et reparatis crebris picibus foveatur, genuinam vini suavitatem amittit. Attentius ergo providendum est ne forte et virginitati aliqua sint necessaria, sine quibus nequaquam fructum afferre sufficiat; et tantus nihil proderit labor, dum vane prodesse creditur, quod absque viribus necessariis possidetur. Nisi fallor enim, ob coelestis regni praemium pudicitiae servatur integritas, quod sine vitae aeternae merito neminem consequi posse certum est. Aeterna vero vita nonnisi per omnem divinorum [Col. 0229C] praeceptorum custodiam promereri potest, Scriptura dicente: Si vis in vitam pervenire, serva mandata (Matth. XIX, 17). Vitam ergo non habet, nisi qui cuncta mandata legis servaverit. Et qui vitam non habuerit, coelestis regni non potest esse possessor, in quo non mortui, sed vivi quique regnabunt. Nihil ergo virginitas sola proficiet, quae coelestis regni gloriam sperat, nisi et [b 1Kb] aliud habuerit cui perpetua vita promittitur, per quam coelestis regni praemium possidetur. Ante omnia ergo pudicitiam integritatemque servantibus, et ejus remunerationem a Dei aequitate sperantibus mandatorum custodia est praecepta, ne gloriosae castitatis et continentiae labor in irritum deducatur. Supra mandatum vel praeceptum esse virginitatem sapiens [c 1Kb] ex lege nullus ignorat, [Col. 0229D] Apostolo dicente: De virginibus autem praeceptum Domini non habeo, consilium autem do (I Cor. VII, 25). Cum ergo obtinendae virginitatis consilium dat, non praeceptum, supra mandatum et praeceptum eam esse professus est. Quicumque ergo virginitatem servant, majus quam praeceptum est faciunt. Tunc enim proderit amplius fecisse quam jussum est, si quod jussum est feceris. [d 1Kb] Nam quomodo plus fecisse gloriaberis, si minus aliquid non feceris? Cupiens divinum [Col. 0230A] implere consilium, ante omnia serva mandatum. Volens virginitatis praemium consequi, amplectere meritum vitae, ut tua castitas remunerari possit. Nam ut vitam praestat observatio mandatorum, ita eorum e contrario generat praevaricatio mortem. Et qui per praevaricationem [e 1Kb] in morte fuerit, virginitatis coronam sperare non poterit, neque pudicitiae praemium exspectare constitutus in poena.

V. Tres enim species sunt per quas regni coelestis possessio introitur. Prima est pudicitia, secunda mundi contemptus, tertia vero justitia: quae ut connexae plurimum se possidentibus praestant, ita divisae prodesse difficile possunt; dum unaquaeque earum non propter se tantum, sed propter alias flagitatur. In primis ergo quaeritur pudicitia ut facilius subsequatur [Col. 0230B] mundi contemptus, quia ab illis mundus contemni levius potest qui matrimonii nexibus non tenentur; mundi vero contemptus exposcitur ut justitia conservetur, quam difficile implere possunt qui saecularium bonorum cupiditatibus et mundanarum voluptatum negotiis implicantur. Quisquis ergo pudicitiae possidet primam speciem, et secundam, quae est mundi contemptus, non obtinet, pene sine causa possidet primam, quando secundam non habet, propter quam prima quaesita est. Et si primam et secundam habeat, cui tertia, quae est justitia, desit, frustra laborat, quoniam superiores duae propter tertiam praecipue requiruntur. Quid enim prodest propter mundi contemptum pudicitiam habere, et propter quod eam habeas non habere? Vel [f 1Kb] cui rei [Col. 0230C] mundum contemnas, si justitiam, propter quam pudicitiam et propter quam mundi contemptum habere te convenit, non custodias? quia ut prima species propter secundam est, ita et prima et secunda propter tertiam; quae si non fuerit, nec prima nec secunda proficiet.

VI. Dicis forsitan: Doce me ergo quid sit justitia, ut eam si cognoverim, facilius implere sufficiam. Dicam tibi breviter ut valeo, et verborum utar simplicitate communium; quia causa de qua agimus talis est, quae disertioribus facundiae sermonibus nequaquam debeat obscurari, sed simplicioris eloquentiae narrationibus pandi. Res enim omnibus in commune necessaria, communi debet sermone monstrari. Justitia ergo non aliud est quam non peccare; [Col. 0230D] non peccare autem est legis praecepta servare. Praeceptorum vero observatio duplici genere custoditur, ut nihil eorum quae prohibentur facias, et cuncta quae jubentur implere contendas. Hoc est quod dicit Psalmista: Recede a malo, et fac bonum (Ps. XXXIII, 15). Nolo enim in hoc putes constare justitiam ut malum non facias, cum et bonum non facere malum sit, et in utroque legis praevaricatio continetur: quoniam qui dixit: Recede a malo, ipse dixit, et fac bonum. Si [Col. 0231A] a malo recesseris et non feceris bonum, transgressor es legis, quae non tantum in malorum actuum abominatione, sed et in bonorum operum perfectione completur. Neque enim tibi hoc solum praecipitur ut vestitum suis non spolies indumentis, sed ut spoliatos operias tuis; neque ut habenti panem non auferas suum, sed ut non habenti tuum libenter impertias; [a 1Kb] neque ut solum pauperem suo non pellas hospitio, sed ut pulsum et non habentem recipias tuo. Praeceptum enim est nobis flere cum flentibus (Rom. XII, 15). Quomodo cum illis flemus, si in nullo eorum necessitatibus participamus, nec aliquod eis in his propter quas lacrymantur causis, praebemus auxilium? Neque enim fletuum nostrorum Deus infructuosum quaerit humorem; sed quia lacrymae doloris [Col. 0231B] indicium sunt, vult te ita alterius angustias sentire ut tuas. Et quomodo tibi, in tali tribulatione si esses, subveniri cuperes, ita alteri ipse subvenias, propter illud: Quaecumque vultis ut faciant vobis homines bona, ita et vos facite illis (Matth. VII, 12). Nam cum flente flere, si nihil, cum possis flenti conferre, conferas, subsannationis, non pietatis indicium est. Denique Salvator noster cum Maria et Martha Lazari sororibus flevit, et immensae misericordiae affectum lacrymarum contestatione monstravit. Et verae pietatis indicia mox opera subsecuta sunt, cum suscitatus Lazarus, cujus causa lacrymae funduntur, sororibus [b 1Kb] vivus redditur. Et hoc fuit pie flere cum flentibus, occasionem fletus auferre. [c 1Kb] Sed quis potens? inquies. Sed nec tibi aliquid impossibile imperatur. [Col. 0231C] Implevit omnia qui quod potuit fecit.

VII. Sed, ut dicere coeperamus, non sufficere Christiano a malis se abstinere, nisi etiam bonorum operum officia perfecerit, illo vel maxime testimonio comprobatur, quo comminatur Dominus aeterni ignis reos fore qui, quamvis mali nihil gesserint, non fecerint omne quod bonum est, dicens: Tunc dicit Rex his qui ad sinistram sunt: Discedite a me, maledicti, in ignem aeternum, quem praeparavit Pater meus diabolo et angelis ejus. Esurivi enim, et non dedistis mihi manducare, et reliqua (Matth. XXV, 41). Non dixit, Discedite a me, maledicti, quia homicidium, quia adulterium, aut quia furta fecistis; [d 1Kb] sed quia bona non fecerunt, condemnantur. Hi aeternis gehennae suppliciis addicuntur, non quia quae prohibita fuerant [Col. 0231D] admisissent, sed quia quae praecepta fuerant implere noluerunt. Unde advertendum est quam spem habere possint qui adhuc aliquid eorum faciunt quae prohibentur, cum etiam illi rei sint qui non fecerunt quae jubentur. Nolo enim tibi in hoc blandiaris, si aliqua [Col. 0232A] non feceris, cum scriptum est: Qui universam legem servaverit, offenderit autem in uno, factus est omnium reus (Jac. II, 10). Adam enim semel peccavit, et mortuus est. Et tu te vivere posse existimas illud saepe committens quod alium, dum semel perpetrasset, occidit? An grande illum commisisse crimen putas unde merito ac juste damnatus est? Videamus ergo quid fecerit. Contra mandatum de fructu arboris edit. Quid ergo? Propter arboris fructum Deus hominem morte multavit? Non propter arboris fructum, sed propter mandati contemptum. Ergo non agitur de qualitate peccati, sed de transgressione mandati. Et qui dixit Adae ut de arboris fructu non ederet, ipse tibi praecepit ut non maledicas, non mentiaris, non detrahas, nec detrahentes auscultes; ut omnino [Col. 0232B] non jures, ut non concupiscas, non invideas, non sis tepidus, non sis avarus, ut nulli malum pro malo reddas, ut pro calumniantibus et persecutoribus tuis ores; ut percutienti maxillam, alteram praebeas; ut in judicio saeculari non litiges; ut si quis tua auferre voluerit, gratanter remittas; ut nec iracundiae nec zeli livoris malum intra pectus admittas, ut crimen avaritiae fugias, ut omnis jactantiae ac superbiae malum caveas, et humilis ac mitis Christi exemplo vivas; malorum consortia in tantum devitans, ut cum fornicatoribus aut avaris, aut maledicentibus aut invidis, aut detrectatoribus aut ebriosis, aut rapacibus cibum non capias. Quem si in aliquo contempseris, si pepercit Adae, parcet et tibi? Immo illi magis parcendum fuerat, qui adhuc rudis et novellus erat, et [Col. 0232C] nullius ante peccantis et propter peccatum suum morientis trahebatur exemplo. Tibi vero post tanta documenta, post legem, post prophetas, post Evangelia, post apostolos si delinquere volueris, quomodo indulgeri possit ignoro.

VIII. An tibi de virginitatis praerogativa plaudes? Memento Adam et Evam virgines deliquisse, nec integritatem corporis profuisse peccantibus. Virgo quae peccat, Evae, non Mariae comparanda est. Non negamus in praesenti tempore remedium poenitentiae; sed hortamur magis praemium sperare debere quam veniam. Turpe est enim delicti indulgentiam postulare quae palmam virginitatis exspectant, et illicitum aliquid incurrere quae se etiam a licitis castraverunt. Licitum quippe est matrimonii inire [Col. 0232D] consortium. Et ut laudandae sunt quae propter Christi amorem et coelestis regni gloriam copulam contempserunt nuptiarum, ita damnandae non sunt quae propter [e 1Kb] incontinentiae voluptatem, nondum Deo devotae, remedio apostolico abutuntur. [f 1Kb] Ergo, ut [Col. 0233A] diximus, quae connubia deserunt, non illicita sed licita spernunt. Ejusmodi autem si jurent, si maledicant, si detrahant, si detrahentes probantur audire, si malum pro malo reddant, si cupiditatis in alienis vel avaritiae in propriis incurrant crimen, si zeli, si livoris venena possideant, si contra legalia et apostolica instituta indecens aliquid aut loquantur aut cogitent, si in carne placendi studio comptae et ornatae procedant, et alia quae fieri solent illicite faciant; quid proderit eis sprevisse quod licuit, et exercere quod non licet? Si vis prodesse tibi quod licita contempsisti, vide ne quid eorum quae non licent facias. Stultum est enim timuisse quod minus est, et non timere quod majus est; aut ab iis non vitari quae prohibentur, [a 1Kb] quae subterfugerint quae conceduntur. [Col. 0233B] Dicit enim Apostolus: Innupta cogitat quae Dei sunt, quomodo placeat Deo, ut sit sancta corpore et spiritu (I Cor. VII, 34). Quae Dei sunt, inquit, cogitat; non quae saeculi, non quae hominum, sed quae Dei sunt cogitat. Quae sunt ergo Domini? Dicit Apostolus: Quaecumque sancta, quaecumque amabilia, quaecumque bonae famae, si qua virtus, si qua laus disciplinae (Philipp. IV, 8), ista sunt Domini, quae sanctae vere apostolicae virgines die noctuque meditantur et cogitant. Dei est etiam regnum coelorum, Domini est resurrectio mortuorum, Domini est immortalitatis incorruptio; [b 1Kb] Domini est splendor solis, qui sanctis promittitur: Domini sunt plures iterum in coelestibus mansiones, Domini est fructus trigesimus et sexagesimus et centesimus. Haec cogitant, et quibus [Col. 0233C] possint operibus promereri quae Domini sunt, cogitant. Domini est etiam lex novi et veteris Testamenti, in quibus [c 1Kb] ejus elogia sancta refulgent: quae si virgines sine intermissione meditantur, quae Domini sunt cogitant, et impletur in eis propheticum illud: Fundamenta aeterna super terram solidata, et mandata Domini in corde mulieris sanctae (Eccli. XXVI, 24).

IX. Sequitur, quomodo placeat Deo. Deo, inquam, non hominibus. Ut sancta corpore sit et spiritu. Non dixit, ut sit sancta membro aut corpore tantum, sed, ut sit sancta corpore et spiritu. Membrum enim una corporis pars est, corpus vero omnium compago membrorum. Cum ergo dicit ut sit sancta corpore, omnibus membris [d 1Kb] eam sanctificari debere testatur: quia non proderit sanctificatio caeterorum membrorum, [Col. 0233D] si inveniatur vel in uno corruptio. Non erit sancta corpore, quod ex omnibus constat membris, quae vel unius fuerit coinquinatione polluta. Sed ut quod dico manifestius et lucidius fiat, [e 1Kb] esto, sit quaecumque [Col. 0234A] omnium membrorum sanctificatione purgata, et lingua tantummodo peccet, aut blasphemet, aut testimonium falsum dicat; numquid liberabunt omnia membra unum, an propter unum judicabuntur et caetera? Ergo si nec aliorum membrorum sanctificatio proderit, cum in uno sit vitium; quanto magis si diversorum flagitio peccatorum omnia corrumpantur, unius nihil proficiet integritas!

X. Unde quaeso te, virgo, ne in sola tibi pudicitia blandiaris, neque in unius membri integritate confidas; sed secundum Apostolum soli Deo conserva corporis sanctitatem. Munda ab omnibus inquinamentis caput; quia crimen est illud, post chrismatis sanctificationem, aut croci aut alterius cujuslibet pigmenti fuco vel pulvere sordidari, aut auro aut [Col. 0234B] gemmis vel cujuscumque terrenae creaturae specie. Grandis quippe divinae gratiae contumelia est, mundani et saecularis ornamenti praelatio. Munda frontem, ut humana non divina opera erubescat, et illam confusionem recipiat quae non peccatum, sed Dei gratiam parit, Scriptura divina dicente: Est confusio adducens peccatum, est confusio adducens gratiam Dei (Eccli. IV, 25). Munda collum, [f 1Kb] ut non auro texta capillis portet suspensa monilia, sed potius illa ornamenta circumferat de quibus Scriptura dicit: Misericordia et fides non deficient a te: suspende autem illa in collo tuo (Prov. III, 3). Munda oculos, dum eos ab omni concupiscentia retrahis, et ab intuitu pauperum numquam avertis, et ab omnibus fucis liberos [g 1Kb] ad ea quae a Deo sunt facta custodis. [Col. 0234C] Munda linguam a mendacio, quia os quod mentitur occidit animam (Sap. I, 11); a detractione, a juramento, ab adulatione, a perjurio. Nolo praeposterum ordinem putes quod prius a juramento quam a perjurio linguam dixi debere mundari: quia tunc perjurium facilius effugies, si in toto non jures. Impleatur [h 1Kb] in te illa sententia: Cohibe linguam tuam a malo, et lubia tua ne loquantur dolum (Psal. XXIII, 14). Et memor esto dicentis Apostoli: Benedicite et nolite maledicere (Rom. XII, 14). Sed et illud crebrius recordare: Videte ne quis malum pro malo reddat alicui, neque maledictum pro maledicto; sed e contrario benedicentes, quia in hoc vocati estis ut benedictionem haereditatis possideatis (I Pet. III, 9). Et illud: Si quis autem verbo non offendit fratrem, hic perfectus est [Col. 0234D] (Jac. III, 2). Nefas est enim ut labia illa quibus Dominum confiteris, rogas, benedicis et laudas; alicujus polluantur sorde peccati. Nescio qua conscientia ea lingua quis Dominum rogat, qua aut mentitur, [Col. 0235A] aut maledicit, aut detrahit. Labia sancta exaudit Dominus, et ipsis annuit cito precibus quas lingua immaculata [a 1Kb] pronuntiat. Munda aures, ut nonnisi sermonibus sanctis et seriis auditum praebeant, ut numquam obscena aut turpia aut saecularia verba suscipiant, aut non aliquem de altero audiant detrahentem, propter illud quod scriptum est: Sepi aures tuas spinis, et noli audire linguam nequam (Eccli. XXVIII, 28); ut cum eo habere partem possis, de quo dicitur, quoniam auditu et visu justus erat (II Petr. II, 8), hoc est, nec auribus nec oculis delinquebat. Munda manus, ne porrectae ad accipiendum sint, ad dandum autem collectae (Eccli. IV, 36); nec ad feriendum paratae, sed ad omnia misericordiae et pietatis opera satis promptae. Munda pedes, ne latam et spatiosam viam pergant quae ducit ad splendida saeculi [Col. 0235B] et pretiosa convivia, sed ad arduum magis et angustum gradiantur iter quod tendit ad coelum; quia scriptum est: Iter rectum facite pedibus vestris (Prov. IV, 26; Isai. LVII, 14; LXII, 10). Agnosce tibi a Deo artifice non ad vitia, sed ad virtutes membra formata; et cum universos artus mundaveris ab omni sorde peccati et toto fueris sanctificata corpore, tunc tibi castitatem intelligas profuturam, et cum fiducia palmam virginitatis exspecta.

XI. Quid sit sancta esse corpore breviter quidem, sed plene exposuisse me arbitror. Nunc quod sequitur, et spiritu, nosse debemus, hoc est, ut quod opere nefas est fieri, nec cogitatione concipere. Illa enim est sancta tam corpore quam spiritu, quae nec mente nec carne delinquit; sciens enim cordis esse speculatorem [Col. 0235C] Deum, et idcirco satis agit ut omni modo etiam animum cum corpore mundum habeat a peccato, sciens scriptum esse: Omni custodia custodi cor tuum (Prov. IV, 23). Et: Ita enim diligit Dominus sancta corda, accepti sunt autem ei immaculati (Prov. XI, 20). Et alibi: Beati mundo corde, quoniam ipsi Deum videbunt (Matth. V, 8). Quod de illis dici arbitror, quos conscientia in nulla redarguit culpa peccati; de quibus et Joannem in epistola dixisse reor: Si cor nostrum nos non reprehendit, fiduciam habemus ad Deum; et quaecumque petierimus accipiemus ab eo (I Joan. III, 21). Nolo existimes te peccati crimen fugisse, si voluntatem non sequatur effectus, cum scriptum sit: Quicumque viderit mulierem ad concupiscendum, jam moechatus est eam in corde suo (Matt. [Col. 0235D] V, 28). Ne dicas: Cogitavi quidem, sed non perfeci; quoniam etiam concupiscere nefas est, quod fieri crimen est. Unde et beatus Petrus praecipit dicens: Animas vestras castificate (I Pet. I, 22). Qui si nullam animae constuprationem nosset, nec castificari eam desiderasset. Sed et illum locum quo continetur: Hi sunt qui se cum mulieribus non coinquinaverunt, virgines [Col. 0236A] enim permanserunt; hi sequuntur agnum quocumque ierit (Apoc. XIV, 4), attentius considerare debemus, et animadvertere si solius integritatis ac pudicitiae merito isti divino comitatui copulentur, et per omnia coelorum tabernacula discurrant, an et alia sint quibus adjuncta virginitas tantae beatitudinis gloriam consequatur. Sed unde hoc scire poterimus? De sequentibus, nisi fallor, in quibus scriptum est: Hi empti sunt ex omnibus primitiae Deo et Agno, et in ore ipsorum non est inventum mendacium; sine macula sunt ante thronum Dei (Ibid.). Vides ergo quod non in uno [b 1Kb] tantum membro dominicis referantur inhaerere vestigiis, sed illi qui praeter virginitatem ab omni cogitatione peccati immaculatam gesserint vitam. Idcirco vel maxime virgo nuptias spernat, ut dum securior est, facilius, quod etiam a nubentibus [Col. 0236B] quaeritur, ab omni se delicto custodiat, et universa legis mandata perficiat. Nam si non nubat, et ea nihilominus faciat a quibus et nuptae esse jubentur immunes, non nupsisse quid proderit? Et quamquam nulli christianorum peccare liceat, et omnes quicumque spiritalis lavacri sanctificatione purgantur, immaculatam decurrere conveniat vitam, ut Ecclesiae, quae sine macula, sine ruga, sine aliquo vitio hujusmodi esse describitur (Ephes. V, 27), possint visceribus intimari; multo magis hoc virginem implere necesse est, quam nec mariti nec filiorum nec alterius necessitatis causa prohibet, quominus divinam Scripturam perficiat, nec, si qua peccet, poterit excusatione defendi.

XII. O virgo, serva propositum tibi magno praelio [Col. 0236C] destinatum. Praeclara est apud Dominum virginitatis et pudicitiae virtus, si non aliis peccatorum et macularum lapsibus infirmetur. Agnosce statum tuum, agnosce locum, agnosce propositum. Christi sponsa diceris. Vide ne quid indignum ei cui desponsata videris admittas. Cito scribet repudium, si in te vel unum viderit adulterium. Quaecumque ergo humanorum sponsaliorum pignoribus [c 1Kb] obarrhatur, statim a domesticis, a familiaribus, ab amicis sponsi sollicite ac diligenter requirit et servulis, quales juvenis habeat mores, quid potissimum diligat, quid accipiat, quo usu vivat, qua se consuetudine regat, quibus utatur dapibus, in quibus maxime rebus delectetur et gaudeat. Quae cum didicerit, ita se in omnibus temperat ut sponsi moribus suum obsequium, sua [Col. 0236D] jocunditas, sua dilectio, sua diligentia, sua vita concordet. [d 1Kb] Et tu quoque quae Christum sponsum habes, a domesticis, et familiaribus ejus, sponsi tui mores interroga, et sirenue ac solerter inquire in quibus praecipue delectatur, qualem in te compositionem vestium diligat. Dicat tibi ejus familiarissimus Petrus, qui nec nuptis quidem corporalem, sed [Col. 0237A] spiritalem permittit ornatum, sicut in Epistola sua scribit: Mulieres similiter subjectae viris suis; ut si qui non credunt verbo, per mulierum conversationem sine verbo lucrifiant, considerantes in timore castam conversationem vestram: quarum sit non extrinsecus capillatura, aut circumdatio auri, aut indumenti vestimentorum cultus, sed qui absconsus est cordis homo in incorruptibilitate quieti et modesti spiritus, qui est in conspectu Dei locuples (I Pet. III, 1-4). Dicat et alius apostolus beatus Paulus qui ad Timotheum scribens eamdem fidelium feminarum disciplinam testatur: Mulieres similiter in habitu ornato, cum verecundia et sobrietate ornantes se, non in tortis crinibus, aut auro, aut margaritis, aut veste pretiosa; sed quod decet mulieres, promittentes castitatem per bonam conversationem [Col. 0237B] (I Tim. II, 9, 10).

XIII. Sed forsitan dicis: Cur haec apostoli virginibus non jusserunt? Quia non necessarium judicabant; ne talis virginibus commonitio potius injuria quam emendatio videretur. Sed nec eas umquam tantae temeritatis fore credidissent, ut nec nuptis quidem concessa carnalia ornamenta et terrena praesumerent. Revera ornare se et componere virgo debet. Nam quomodo sponso suo placere poterit, nisi composita et ornata processerit? Ornetur plane, sed interioribus ornamentis, et spiritualiter, non corporaliter, componatur; quia Dominus non corporis, sed animae decorem in illa desiderat. Ergo et tu quaecumque animam tuam a Deo diligi et inhabitari concupiscis, omni eam diligentia [a 1Kb] come et [Col. 0237C] spiritualibus indumentis exorna. Nihil in ea indecorum, nihil foedum appareat. Resplendeat auro justitiae, et gemmis refulgeat sanctitatis, et pretiosissimo margarito pudicitiae coruscet: [b 1Kb] pro bysso et serico, misericordiae et pietatis tunica vestiatur, secundum quod scriptum est: Induite vos ergo sicut electi Dei, sancti et dilecti, viscera misericordiae, [c 10Kb] benignitatem, humilitatem, etc. (Coloss. III, 12). Non cerussae aut alterius pigmenti decorem quaerat, sed innocentiae simplicitatisque candorem habeat, roseum verecundiae colorem [d 1Kb] et pudorem ruboris pudorisque possideat. [e 1Kb] Coelestis abluatur nitro doctrinae, et lumentis [Col. 0238A] spiritalibus emundetur. Nulla in ea malitiae, nulla doli macula relinquatur. Et ne quando male redoleat odore peccati, unguento suavissimae sapientiae et scientiae perfundatur.

XIV. Hujusmodi Deus quaerit ornatum, et animam taliter compositam concupiscit. Memento te Dei filiam dici, secundum illud: Audi, filia, et vide (Psal. XLIV, 11). Sed et tu ipsa, quotiescumque Deum patrem nominas, Dei te filiam esse testaris. Ergo si filia Dei es, vide ne quid eorum facias quae Deo patri incongrua sunt; sed age omnia quasi filia Dei. Cognosce quomodo hujus se saeculi nobilium filiae gerant, quibus assuescant moribus, quibusve se disciplinis instituant. Tanta in quibusdam verecundia est, tanta gravitas, tanta modestia, ut caeterorum hominum [Col. 0238B] ritum intuitu humanae ingenuitatis excedant, [f 1Kb] et nequaquam honestis parentibus suis per lapsum suum infamiae notam inurant, alteram sibi quodam modo inter homines consuetudinis facientes naturam. Et tu ergo originem tuam respice, genus intuere, gloriam nobilitatis adverte. Agnosce te non hominis tantum esse, sed et Dei filiam, et divinae nativitatis nobilitate decoratam. Ita te exhibe ut in te coelestis nativitas pateat, et ut ingenuitas divina clarescat. Sit in te nova gravitas, honestas admirabilis, stupenda verecundia, mira patientia, virginalis incessus, et [g 1Kb] verae pudicitiae habitus, sermo semper modestus et suo in tempore proferendus; ut quisquis te viderit admiretur et dicat: Quae haec nova inter homines gravitatis patientia est, quae pudoris verecundia, [Col. 0238C] quae honestatis modestia, quae maturitas? Non est ista humana institutio, nec disciplina mortalis. Coeleste mihi aliquid in terreno corpore refulget. Puto quod habitet in quibusdam hominibus Deus. Et cum te [h 1Kb] filiam Christi esse cognoverit, majori stupore tenebitur, et cogitet qualis ille sit Dominus cujus talis ancilla est.

XV. Si vis ergo habere partem cum Christo, Christi tibi exemplo vivendum est, qui ab omni malitia et nequitia ita fuit extraneus, ut nec inimicis quidem vicem redderet, quin potius et pro ipsis [i 1Kb] oraret. Nolo enim ut eas animas Christianas existimes [Col. 0239A] esse, quae aut fratres aut sorores non dico oderunt, sed quae proximos toto corde et conscientiae coram Deo testimonio non diligunt, cum Christianis Christi similitudine inimicos etiam amare necesse sit. Si sanctorum cupis habere consortium, a malitiae et nequitiae cogitatu pectus emunda. Nemo te circumveniat, nemo fallaci sermone seducat. Nonnisi sanctos et justos et simplices et innocentes et puros coelestis aula [a 1Kb] suscipiet: nullum apud Deum locum habet malitia. Ab omni nequitia et dolo mundum esse necesse est qui cupit regnare cum Christo. Nihil tam contrarium, nihil tam exsecrabile Deo quam aliquem odisse, alterum velle vel laedere; nihil tam probabile quam omnes amare. Quod Propheta prospiciens testatur dicens: Qui diligitis Dominum, odite malum (Psal. XCVI, 10).

XVI. Vide ne aliquam humanam gloriam diligas, [b 1Kb] ne et tua portio inter illos computetur quibus dictum est: Quomodo vos potestis credere, gloriam ad invicem [Col. 0239B] quaerentes (Joan. V, 44)? et de quibus per Prophetam dicitur: Auge [c 93Kb] eis mala, auge mala gloriosis terrae (Isai. XXVI, 15, sec. LXX). Et: Confundantur a glorificatione vestra, et ab opprobrio in conspectu Domini (Jerem. XII, 13, sec. LXX). Nolo enim illas respicias quae saeculi non Christi sunt virgines, nec quae propositi sui et professionis immemores gaudent in deliciis, in opibus delectantur, et corporeae nobilitatis in origine gloriantur; quae si pro certo Dei filias se esse crederent, numquam post divinos natales nobilitatem admirarentur humanam, nec gloriarentur in patre quolibet honorato, si patrem Deum se habere sentirent. [d 1Kb] Quid tibi, o stulta, blandiris et complaces? Duos homines in exordio fecit Deus, ex quibus totius humani generis silva descendit. Mundanam [Col. 0239C] nobilitatem non naturae aequitas praestat, sed cupiditatis ambitio; et nulla inter eos discretio potest esse quos nativitas secunda generavit, per quam tam dives quam pauper, tam liber quam servus, tam nobilis quam ignobilis, Dei efficitur filius, et terrena nobilitas splendore coelestis gloriae adumbratur. Nusquam omnino jam comparet, dum qui retro in saecularibus honoribus impares fuerant, coelesti divinae gloriae nobilitate vestiuntur aequaliter. Nullus ibi jam ignobilitatis locus est; nec degener quisquam est quem divinae nativitatis sublimitas ornat, nisi apud illos qui non putant humanis coelestia praeponenda. Aut si putant, quam vanum est ut sese [Col. 0240A] illis in minoribus praeferant quos sibi in majoribus pares sentiant, et quasi infra se positos in terra existiment, quos sibi in coelestibus aequales crediderunt. Tu autem, quaecumque Christi non saeculi virgo es, omnem praesentis vitae gloriam fuge, ut eam quae in futuro promittitur consequaris.

XVII. Contentionum verba et animositatis causa evita, discordiarum quoque et litium occasiones subterfuge. Nam si juxta Apostoli doctrinam servum Domini litigare non oportet, quanto magis Dei ancillam; cujus quo [e 1Kb] verecundior est sexus, animus debet esse modestior! Linguam a maliloquio cohibe, et ori tuo frenos legis impone; et tunc si forte loquaris quando tacere peccatum, cave ne quid quod in reprehensionem veniat dicas. Lapis emissus est sermo prolatus: quapropter diu antequam proferatur cogitandus est. Beata quippe labia sunt, quae numquam quod revocare velint emittunt. Pudicae mentis sermo debet esse pudicus, qui aedificet semper [Col. 0240B] magis quam aliquando destruat audientes, secundum quod praecepit Apostolus dicens: Omnis sermo malus de ore vestro non procedat; sed si quis bonus est ad aedificationem fidei, ut det gratiam audientibus (Ephes. IV, 29). Pretiosa Deo lingua est quae non nisi de divinis rebus novit verba construere, et sanctum os unde coelestia semper eloquia proferuntur. Absentium obtrectatores quasi malignos Scripturae auctoritate deterre; quia etiam hoc inter perfecti hominis virtutes Propheta commemorat (Psal. XIV, 4), si ante conspectum justi malignus ad nihilum deducatur, qui contra proximum non probanda protulerit. Non licet tibi alterius vituperationem patienter audire, quia nec ab aliis optas recipi tuam. Injustum quippe est quidquid contra Christi Evangelium venit, si alteri quod tibi ab alio fieri molestum [Col. 0240C] est, patiaris inferri. Linguam tuam semper de bonis loqui assuesce, et auditum tuum magis ad bonorum laudem quam ad malorum vituperationem accommoda. Vide ut omnia quaecumque bene facis propter Deum facias, sciens ejus rei tantam te a Domino recepturam esse mercedem, quam ejus timoris et dilectionis causa perfeceris. Sancta magis esse quam videri stude; quia [f 1Kb] nihil prodest aestimari quod non sis, et duplicis peccati reatus est non habere quod creditur, et quod non habeas simulare.

XVIII. In jejuniis magis quam in epulis delectare, illius viduae memor quae non discedebat de templo, [Col. 0241A] jejuniis et orationibus Deo serviens die ac nocte. Et si vidua et quidem Judaea talis fuit, qualem nunc esse virginem convenit Christi? Divinae magis dilectionis convivium dilige, et spiritalibus te satiari dapibus concupisce. Illos potius require cibos quibus anima magis quam corpus reficitur. Carnis et vini species quasi [a 1Kb] caloris fomenta et libidinis incitamenta fuge. Et tunc, si forte, vino exiguo utere cum stomachi dolore nimio corporis compellat infirmitas. Iracundiam vince, animositatem cohibe, et quidquid illud est quod post factum poenitentiam ingerit [b 1Kb] pro maximo crimine, proximi criminis abominationem declina. Satis quietam et tranquillam convenit esse mentem ab omni perturbatione furoris alienam, quae Dei habitaculum esse desiderat, qui per Prophetam [Col. 0241B] testatur et dicit: Super quem requiescam alium, nisi super humilem et quietum et trementem sermones meos (Isai. LXVI, 2)? Omnium operum et cogitationum tuarum speculatorem Deum credere, et cave ne quid quod divinis oculis indignum sit, aut opereris aut cogites. Cum orationem celebrare desideras, talem te exhibe quasi quae sis cum Deo locutura.

XIX. Cum psalmum dicis, cujus verba loquaris agnosce, et in compunctione magis animi quam in tinnulae vocis dulcedine delectare. Lacrymas enim psallentis Deus magis quam vocis gratiam comprobat, sicut Propheta dicit: Servite Domino in timore, et exsultate ei cum tremore (Psal. II, 11). Ubi timor et tremor est, ibi non vocis elatio est, sed animi flebilis et lacrymosa [c 1Kb] dejectio. Omnibus actibus tuis [Col. 0241C] diligentiam exhibe; quia scriptum est: Maledictus qui facit opera Domini negligenter (Jerem. XLVIII, 10). Crescat in te cum annis gratia, crescat cum aetate justitia, et fides eo perfectior videatur esse quo senior: quia Dominus Jesus, qui nobis vivendi reliquit exemplum, proficiebat non aetate tantum corporea, sed sapientia et gratia spiritali, coram Deo et hominibus (Luc. II, 52). Omne tempus in quo te non meliorem senseris, hoc te aestima perdidisse. Conceptum virginitatis propositum ad finem usque conserva; quia non inchoasse tantum, sed perfecisse, virtutis est, sicut in Evangelio Dominus ait: Qui perseveraverit usque in finem, hic salvus erit (Matth, X, 12). Cave ergo ne cuiquam concupiscendi occasionem tribuas, quoniam sponsus tuus Deus zelans est. Criminosior est [Col. 0241D] Christi adultera quam mariti. Esto igitur omnibus forma vivendi, esto exemplum. Praecede et in actu quos in castitatis sanctificatione praecurris. Virginem te in omnibus exhibe. Nihil corruptionis objiciatur capiti tuo. Cujus corpus integrum est, sit inviolabilis conversatio. Et quoniam, ut in exordio epistolae praefati sumus, te Dei sacrificium [d 1Kb] factam, quod [Col. 0242A] utique sanctitatem suam etiam aliis impertit, ut quisquis ex eo digne sumpserit, sanctificationis et ipse sit particeps; ita ergo et per te quasi per divinam hostiam sanctificentur et caeterae, cum quibus te ita in omnibus exhibeas, ut quisquis vitam tuam aut auditu aut visu contigerit, sanctificationis vim sentiat, et tantum sibi intelligat gratiae ex tua conversatione transfundi, ut dum te imitari concupiscit, Dei sacrificio et ipse sit dignus.



EPISTOLA III. AD SANCTUM PAULINUM EPISCOPUM. Severus coquum mittit ad praeparandos monachorum cibos aptum.

[e 1Kb] Postquam omnes coquos tuos coquinae tuae renuntiasse [Col. 0242B] cognovi, credo quia dedignarentur officium vilibus praebere pulmentariis: puerulum tibi ex nostra misimus officina, doctum satis pal entem coquere fabam, et ignobiles betas aceto et jure condire, vilemque pultem esurientium faucibus inferre monachorum; piperis nescium, laseris ignarum, familiarem cymini, et apprime callidum herbis suave redolentibus clamosum urgere mortarium. Unum habet vitium, quod hortorum omnium non est civilis inimicus; ita, si admissus fuerit, proxima quaeque metet gladio, nec exsaturabitur umquam caede malvarum. In praebendis autem sibi lignis [f 1Kb] calumniosus tibi non erit: obvia quaeque comburet; metet, nec dubitabit inferre tectis manus, et antiquos asseres laribus amovere. Hunc igitur cum his moribus atque [Col. 0242C] virtutibus donatum, tibi non servum, sed pro servo filium cupimus, qui non erubescis minimorum esse pater. Ego tibi pro hoc servire voluissem: sed si voluntas facti portio est, tu modo facito ut inter prandia coenasque felices mei memineris; quia rectius est vestrum esse mancipium, quam dominum caeterorum. Ora pro me.



EPISTOLA IV.

Licet dominus et germanus meus de vestra petierit honestate, ut tutum velitis esse tutissimum, tamen nihil fas fuit eumdem litteris commendare, ut conduplicata petitione tutior habeatur: huic enim nocuerit puerilis culpa et error aetatis incertae, ut annorum suorum initia macularet; sed qui necdum sciret quid bonis moribus deberetur, prope sine [Col. 0242D] culpa peccavit: nam se ubi ad bonam mentem considerationemque convertit, intellexit vitam scenicam consilio meliore damnandam; huic autem plena non posset evenire purgatio, nisi divinitatis accessu delicta dilueret: si quidem Catholicae religionis remedio commutatus, usum sibi loci turpioris negavit, seque ab oculis popularibus vindicavit. [g 1Kb] Domini ut [Col. 0243A] supra. Quomodo itaque et divinae leges et publicae fidele corpus, et sanctificatos animos, non permittunt inhonestas exhibere delicias, et vulgares edere voluptates; maxime cum castae devotionis quodammodo videatur injuria, si quis sacro baptismate renovatus, in veterem lasciviam revocetur: oportet [a 1Kb] laudabilitatem vestram bonis favere propositis, ut is qui beneficio Dei pium munus indeptus est, in foveam theatralem cadere non cogatur. Vestrum tamen omnium judicium non recusat, si alias injungatis congruas pro necessitate communis patriae functiones.



EPISTOLA V. AD SALVIUM. Conqueritur rusticos exagitari, juraque et possessiones aliorum usurpari.

[Col. 0243B] I. Forensis [b 1Kb] elatio fori debet exercitatione fervere; convenit enim lacertis industriae quotidie depugnantis motus habere terribiles; at cum sonora facundia receptui cecinit, et in otiosa nemora atque amoena diversoria [c 1Kb] se migravit, fremitus inertes oportet abjiciat, et desinat inefficacia minitari. Scimus etenim palmigeros bijuges ubi e circo recesserint, quietissime stabulari; illos non jugis formido, non ambiguae palmae sollicitant, sed demum pacatis affixi praesepibus timere jam nesciunt hortatorem, seditiosae contentionis dulcia ducentes oblivia. Sed et stipendiis consummatis tropaea suspendere juvat militem gloriosum, et patienter gerere senectutem.

II. An tibi igitur cordi sit terrificare miseros aratores, [Col. 0243C] non plane intelligo; et ruricolas meos cur velis exhibitionis urgere formidine, non agnosco. Quasi vero illos nesciam consolari, et a pavore retrahere, et docere non tantum esse timoris quantum ipse praetendis. Fateor dum nos campus exciperet, me saepe [d 1Kb] eloquentia tua fuisse conterritum, sed frequenter ut poteram recidiva vulnera reponebam. Tecum sane condidici, quo jure coloni, quove ordine repetantur, cui competat actio, cui non competat exitus actionis. Volusianenses, ais, te velle reducere, ac frequenter iratus ingeminas te rusticos ex mea turricula retracturum; et is qui, ut ego spero atque desidero, mihi antiqua necessitudine sis copulatus, confecturum te homines meos conventione neglecta temere minitaris. Quaero de insigni prudentia tua, [Col. 0243D] utrum jus aliud habeant advocati, aliud ex togatis, an aliud aequum Romae est, [e 1Kb] aliud Mataritae.

[Col. 0244A] III. Interim nescio Volusium fundi umquam fuisse dominum: si quidem Dionysius fertur ejus possessionis jura servasse, neque haeredes illius defecisse, qui dum viveret, rei navalis in plurimos venenales aculeos intendebat. Fuit ea tempestate Porphyrius quidam Zibberino satus; neque tamen recte Zibberini filius nominatus. Idem generis quaestionem militia convelabat, et ut nubem a fronte repelleret, officiosa gratia et laetis obsequiis fungebatur. Multum mecum fuit et domi et in foro, cum me et apud patrem defensore, et apud judicem patrono saepius uteretur. Aliquando etiam Dionysium comprimebam, quod Porphyrio non deberet viginti jugerum causa navicularia jurgia commovere.

IV. En causa est cur insignis prudentia tua meis [Col. 0244B] minitetur actoribus, ut cum dominus loci non sis, passim colonorum meorum facias mentionem. At si te Porphyrii denuntias successorem, [f 1Kb] jugerum noris angustias ne ab uno quidem cultore posse tractari; aut si te memorem custodemque propriae dignitatis piget haeredem nominare Porphyrii; certum manifestumque est illum posse proponere, qui proponendi habeat facultatem, ut adversum eos experiatur, qui nihil ex eadem terra possideant. Caeterum si diligenter inspicias, mihi potissimum deferri potest intentio repetendi. Quare, domine praedicabilis frater, quiescas oportet, et mecum redeas in gratiam, et ad privatum digneris venire colloquium. Desinas, quaeso, inertes et trepidos conturbare, et jactantiam tuam procul exerceas, et existimes me [Col. 0244C] laetari tua superbia, non offendi; nec duri enim nec ineruditi sumus. Saltem te mitem faciat Maximinus.



EPISTOLA VI.

Alia animorum quidem fides et religio manet; sed haec declaranda est indicio litterarum, ut charitatis augmentum salutatione succrescat. Sicut enim fertilis ager fructus copiosos attollere non potest, si cultura cessaverit; et terrarum bonitas perit desidia quiescentis: sic amorem gratiamque animi puto posse torpescere, nisi qui absentes sunt, epistolari praesentia visitentur. Deo gratias. Amen.





[g 1Kb] EPISTOLA VII. CIRTENSIS PLEBIS AD S. AUGUSTINUM, sub falso Sulpicii Severi nomine vulgata. Laudatur Augustinus ob sapientiam et mansuetudinem, queis utitur in exhortationibus.
[Col. 0244D]

I. Sanctae religionis fidus interpres universa componit, [Col. 0245A] ut peccatis ulterius locus esse non possit; nam quid aliud tanta morum sanctitate promittis, nisi ut vitam beatam submotis erroribus agitemus? In quo laudem maximam tuis [a 1Kb] video convenire virtutibus, quod imperitam mentem piis hortationibus immutaris, et ad optimam traxeris rationem. Caeterum non ita mirabile videretur si eruditos animos infusa sapientia confirmasses; est enim prudentibus viris cum devotione cognatio, nec est cito conveniens [b 1Kb] credulitati rusticitas. Sic illi qui figuras animantium de lapidibus ducunt, difficilioris operis negotium gerunt, si durissima saxa ferramentis incutiunt: illi vero qui mollioris materiae tentamenta susceperint, manus suas juvari sentiunt facilitate [c 1Kb] pingendi; consentaneumque putatur, ut arduus [Col. 0245B] labor opificis honore maximo censeatur: ita tibi, domne, praedicatio singularis est exhibenda, quod impolitos agrestesque sensus culpae caligine liberatos, et humana sentire feceris, et divina cognoscere.

II. Non minus ille Xenocrates in laude est, philosophorum longe doctissimus, qui severis exhortationibus fecit ut luxuria vinceretur: nam cum Polemo quidam vino languidus ex antelucano convivio publice vagaretur, illudque temporis esset, quo ad gymnasium Xenocratis confluerent auditores, ingressus et ipse est, et in numero studiosorum eo habitu quo de coena prodierat impudenter assedit; nam caput ejus florens corona contexerat; neque est veritus se omnibus videri dissimilem, [d 1Kb] cui revera [Col. 0245C] caput, quod est domicilium sanitatis, usus longae potionis inverterat. Tunc graviter immurmurantibus caeteris, quod in multitudinem litteratorum intempestivus auditor irrepserat; ne minimum quidem magister ille commotus est, sed potius de disciplina morum legibusque modestiae instituit disputare; tantumque valuit docentis auctoritas, ut petulantis illius animum ad amorem pudoris impelleret. Et primo quidem Polemo coronam capite [e 1Kb] conturbatus deposuit, discipulumque professus est; ad extremum ita se ad officium gravitatis inflexit, seque totum formavit ad verecundiam, ut prioris vitae consuetudinem emendatio gloriosa correxisset. Hoc ipsud nos in tuis praeceptionibus admiramur, quod nullis minis, nullis omnino terroribus ad cultum [Col. 0246A] Dei vesanos animos convertisti, ut confusa mens illud crederet esse rectissimum, cum omnibus bene beateque vivere, quam cum paucis injusta sentire.





S. AUGUSTINI EPISTOLA CXLIV. Augustinus Cirtensibus a factione Donatistarum conversis ad Ecclesiae catholicae societatem gratulatur admonens ut hoc divino tribuant muneri.[Col. 0246A] Dominis honorabilibus et merito suscipiendis, charissimis ac desideratissimis fratribus in omni honorum gradu, CIRTENSIBUS, AUGUSTINUS episcopus.

I. Si id quod in vestra civitate nos graviter contristabat, absumptum est; si duritia cordis humani resistens manifestissimae et quodammodo publicae veritatis vi evicta est; si sapit dulcedo pacis, [Col. 0246B] unitatisque charitas non jam reverberat oculos saucios, sed sanos illustrat ac vegetat; non sunt haec opera nostra, sed Dei: non haec humanis operibus omnino tribuerem, nec si cum apud vos essemus, tanta conversio multitudinis nobis loquentibus et hortantibus proveniret. Hoc agit ille et efficit, qui per ministros suos rerum signis extrinsecus admonet, rebus autem ipsis per se ipsum [f 1Kb] extrinsecus docet. Nec ideo pigrius moveri nos oportet ad visendos vos, quoniam quidquid in vobis laudabile est factum, non a nobis, sed ab illo factum est qui facit mirabilia solus (Psal. LXXI, 18). Multo enim alacrius debemus accurrere ad spectanda opera divina, quam nostra; quia et nos si quid boni sumus, opus illius, non hominum sumus. Unde Apostolus [Col. 0246C] dixit: Neque qui plantat est aliquid, neque qui rigat; sed qui incrementum dat, Deus (I Cor. III, 7).

II. Xenocrates Polemonem, ut scribitis, et nos [g 1Kb] ex illis litteris recordamur, de fruge temperantiae disputando, non solum ebriosum, verum etiam tunc ebrium, ad mores alios repente convertit. Quamquam ergo ille, sicut prudenter et veraciter intellexistis, non Deo fuerit acquisitus, sed tantum a dominatu luxuriae liberatus: tamen ne id ipsum quidem, quod melius in eo factum est, humano operi tribuerim, sed divino. Ipsius namque corporis, quod est infirmum nostrum, si qua bona sunt, sicut forma et vires et salus, et si quid ejusmodi est, non sunt nisi ex Deo creatore et perfectore naturae; quanto magis animi bona donare nullus alius potest! [Col. 0247A] quid enim superius vel ingratius cogitare potest humana vecordia, si putaverit cum carne pulchrum faciat Deus hominem, animo castum ab homine fieri? Hoc in libro Christianae sapientiae scriptum est: Cum scirem, inquit, quia nemo esse potest continens, nisi Deus det; et hoc ipsum erat sapientiae, scire cujus esset hoc donum (Sap. VIII, 21). Polemo ergo, si ex luxurioso continens factus ita sciret cujus esset hoc donum, ut eum abjectis superstitionibus pie coleret; non solum continens, sed etiam veraciter sapiens et salubriter religiosus exsisteret: quod ei non tantum ad praesentis vitae honestatem, verum et ad futurae immortalitatem valeret. Quanto minus igitur mihi arrogare debeo conversionem istam vestram vel populi vestri, quam modo nobis [Col. 0247B] nuntiastis; quae me nec loquente, nec saltem praesente, procul dubio divinitus facta est, in quibus veraciter facta est! Hoc itaque praecipue cognoscite, hoc pie humiliterque cogitate. Deo, fratres, Deo gratias agite; Deum timete, ne deficiatis; amate, ut proficiatis.

III. Si autem adhuc quosdam amor hominis occulte segregat, et timor hominis fallaciter congregat; observent qui tales sunt, quoniam Deum cui nuda est humana conscientia, nec testem fallunt, nec judicem fugiunt. Si quid autem illos de quaestione ipsius unitatis, pro suae salutis sollicitudine permovet; hoc sibi quantum existimo justissimum extorqueant, ut de catholica Ecclesia, id est toto orbe diffusa, potius id credant quod divinae Scripturae dicunt, [Col. 0247C] non quod linguae humanae maledicunt. De [Col. 0248A] ipsa vero dissensione quae inter homines orta est (qui qualeslibet fuerint, non utique praejudicant promissis Dei, qui dixit ad Abraham: In semine tuo benedicentur omnes gentes (Gen. XXVI, 4); quod creditum est cum audiretur praedictum, et negatur cum videtur impletum) hoc tantum interim brevissimum, et nisi fallor invictissimum cogitent, aut actam esse istam causam in ecclesiastico transmarino judicio, aut non esse actam. Si acta ibi non est, innocens est Christi societas per omnes transmarinas gentes, cujus societatis nos communione gaudemus; et ideo ab eis innocentibus utique sacrilega diremptione separantur. Si vero acta est ibi ista causa, quis non intelligat, quis non sentiat, quis non videat, eos in ea victos, quorum inde communio [Col. 0248B] separata est? Eligant ergo utrum malint credere, quod pronuntiaverunt ecclesiastici cognitores, an quod murmurant victi litigatores. Adversus istam complexionem dictu brevissimam, intellectu facillimam, attendite pro vestra prudentia diligenter, quam nihil sobrium responderi possit; et tamen malus Polemo magis ebrietate inveterati erroris evertitur. Date veniam prolixiori fortassis epistolae quam jucundiori, verumtamen, ut arbitror, utiliori quam blandiori, domini honorabiles et merito suscipiendi, charissimi et desideratissimi fratres. De adventu autem nostro ad vos, utrorumque desiderium Deus impleat. Quanto enim charitatis ardore accendamur ad visendos vos, verbis explicare non possumus, sed vos benigne credere non dubitamus.




[Col. 0247C]

ANNO DOMINI CCCCV.
SECUNDINUS MANICHAEUS, EPISTOLA AD AUGUSTINUM. (S)

[Col. 0247C] (Hanc epistolam vide inter opera S. Augustini tom. VIII, col. 571, ubi eam refellit S. Doctor prolatis argumentis.)




ANNO DOMINI CCCCVII.
SANCTUS CHROMATIUS, EPISCOPUS AQUILEIENSIS.
(Editio, cura Braida, Utini 1816, excusa.)
[Col. 0247]



[Col. 0247C]
PRAEFATIO EDITORIS.

[Col. 0247D] [V] Nihil novi litterariae reipublicae afferimus, dum hic SANCTI CHROMATII Aquileiensis episcopi SCRIPTA, quae supersunt, seu mavis OPUSCULA, exhibemus. Ab anno enim 1528, quo primum Basileae lucem [Col. 0248D] publicam Chromatii Scripta aspexerunt, pluries haec, tum seorsim aliquando, tum maxime in Collectionibus Patrum, edita fuerunt: ac novissime in Bibliotheca Patrum Scriptorumque Ecclesiasticorum [Col. 0249A] Andreae Gallandii, quae Venetiis prodiit, locum obtinuerunt tomo VIII; meliori certe atque aptiori forma, quam umquam antea habuerint. Nihilominus a justis rerum aestimatoribus probatum iri consilium nostrum confidimus, novae hujus peculiaris instituendae Chromatii Scriptorum seu Opusculorum editionis, si eae, quae nos ad id impulerunt, tum generales tum singulares rationes animo perpendantur.

Compertum imprimis est, in Collectionibus Patrum, neque veteribus tantum, sed etiam recentioris curae ac laboris, non pauca desiderari, quae ad auctorum et operum illustrationem pertinent; seu quia collectores id sibi proposuerunt, ut brevitatis causa multa consulto omitterent, quae fusiori calamo ab eruditis scripta essent; seu quia nondum reapse [Col. 0249B] aliquid eruditionis emerserat, quod recudi ibidem mereretur; seu demum, quia collectores ipsi Patrum operibus edendis intenti, et operum ac opusculorum multitudine veluti obruti, satis habuerunt communiora colligere, et textus interim integritati consulere; quod certe praecipuum in laboribus hujuscemodi semper fuit. Praeterea opera quaedam, ac ea maxime quae non multis constant paginis, vix umquam edita fuerunt extra Bibliothecas Patrum, seu alias monumentorum veterum Collectiones; aut si quando separatim typis data fuerunt, vix editiones ipsae perviae sunt: et interim Bibliothecas easdem, aut cujuscumque nominis plurium voluminum Collectiones sibi comparare, paucorum profecto semper fuit. Multa demum sanctorum Patrum, [Col. 0249C] seu opera, seu opuscula, sunt Bibliothecis aliisque Collectionibus inserta, et vix aliquando seorsim edita, quae non parum honoris et gloriae conferunt tum provinciis, [VI] et regionibus, tum civitatibus, aliisque locis, in quibus auctores, dum viverent, inclaruerunt; quorumque omnium propterea interesset, ut vulgatiora, saltem penes suos, communiorisque forent usus. His addas religionis praesertim causam, in iis maxime sanctis Patribus, qui priscis Ecclesiae saeculis floruerunt; quorumque cura et opere Christiana res illis in regionibus, provinciis, civitatibus, locisque aliis aut initium sumpsit, aut postea adolevit, prospereque se habuit. Nemo enim qui Christi religionem amore debito prosequatur; nemo non jucundissime suismet oculis pro [Col. 0249D] libito videat, aut saltem ab aliis qui facile viderint pronus intelligat, quid majores olim sui audierint ab iis sanctissimis viris, eorum in christiana disciplina praepositis, qui primi, aut non ita procul a primis, inter eos locuti sunt Verbum Dei; quorumque proinde institutione atque labore in accepto ab eisdem Fidei deposito ipse quoque adhuc firmus et incolumis, Divina favente gratia, post tot saecula perseverat. Quis igitur inficias ierit, multis de causis saepe fieri posse, ut actum reapse minime agat, immo ut laudem quoque mereatur et gratiam, qui sibi, edita etiam in Collectionibus et Bibliothecis sanctorum Patrum Scripta quaelibet, seu Opuscula, nova luce separatim donare proponat?

[Col. 0250A] Ut vero haec, quae scribimus, ad Chromatii nostri Scripta referamus, nuda haec propemodum semper, aut satis levibus indumentis amicta in Bibliothecis ac Collectionibus veteribus prodierunt: atque demum clarissimus ipse Gallandius, qui multo certe decore ornata haec eadem Chromatii Scripta dare potuisset (prout tot alia minoris etiam voluminis dedit), contractione quadam delectatus, in qua tamen et viri ingenium et diligentiam admireris, non pauca desiderari permisit, quae non eruditi solummodo, sed omnes, ut ita dicam, lectores, in unum collecta apteque disposita libenter vidissent. Quin ipse quoque, pro multigena eruditione sua, qua plurimum valuit, multa ex proprio penu eruere potuisset, unde horum Scriptorum editio magis [Col. 0250B] magisque nitesceret, et gratior atque utilior fieret. Quid enim dicimus, dum Chromatium Aquileiensem episcopum nominamus? Virum nempe suae aetatis inter Occidentis episcopos praeclarissimum; cujus sanctam mentem in divinorum eloquiorum studio divus Ambrosius admirabatur; quem divus Hieronymus (cui adulationis nota inuri certe non potest) episcoporum sanctissimum atque doctissimum appellavit: quem Rufinus alterum sui temporis Beselehelem dixit; cui scribens ipse quoque sanctus Joannes Chrysostomus, [VII] vehementissimam, atque igne plenam charitatem, sinceramque et ingenti libertate ac fiducia perfusam linguam. atque adomantinam contentionem praedicabat; cuique tandem plurimum sane debemus, quod ipse Hieronymus, [Col. 0250C] in exponendis sacris Scripturis doctor maximus a Deo datus Ecclesiae suae, tantopere in eisdem allaboraverit, ut notum est omnibus. Dignus itaque erat Chromatius, qui in hac litterarum luce omni cultu ornatus prodiret, licet caeteroquin pauca sint quae de illo supersunt: quae tamen pauca, simul ac e tenebris erupere, maximi semper facta fuerunt a viris doctissimis, tum ob orationis nitorem, tum ob rerum gravitatem doctrinaeque praestantiam, tum ob ea quae passim suppeditant ad christianae institutionis vigorem, et ad catholicorum dogmatum confirmationem.

Nostra vero quod interest, qui Aquileienses sumus, atque de tanto viro, a laudatissimis tum sui tum posterioris aevi tantopere laudato, merito gloriamur; [Col. 0250D] quique eumdem, post sanctum Valerianum, quarto labente quintoque ineunte saeculo, sacrorum praesulem, religionis magistrum, christianae vitae ductorem, fideique ab apostolis traditae assertorem strenuum habere meruimus: nostra, inquam, quod interest, pati profecto ulterius fas non erat, ut ipse in Bibliothecis Patrum, aliisque veteribus monumentorum consimilium collectionibus veluti delitesceret; et iidem illi, quibus hujusmodi voluminibus potiri datum esset hinc et illinc petere cogerentur, quae ad ipsius illustrationem pertinerent. Quid autem, quod ea quae ad Chromatii nostri illustrationem faciunt, etsi ab aliis quoque eruditis viris, ac praecipue Tillemontio atque Ceilliero, tractata sunt, non aliunde [Col. 0251A] tamen quam a Scriptoribus nostris plenius ac luculentius peti possunt; a viris nimirum clarissimis, omnique eruditione praeditis, Fontanino atque De Rubeis, qui ex proposito in suis operibus, multoque rerum omnium apparatu de Chromatio scripserunt, eaque omnia enuclearunt summo studio atque labore, quae ad illius aetatem, patriam, episcopatum, virtutes, merita, et scripta spectant; licet non semper sibi in omnibus consentiant ambo: quod tamen lectoribus non incommodum; quinimmo jucundum quandoque futurum sit, ipsis hoc pacto veluti judicibus constitutis inter tantos viros de eodem argumento in re aliqua discrepantes?

En igitur, benigne lector, quod tibi in hoc volumine exhibemus. Divi Chromatii Aquileiensis episcopi [Col. 0251B] Scripta seu Opuscula damus, quae supersunt. Scripta vero seu Opuscula ea diximus, non Opuscula absolute. Praeter enim primum Sermonem [VIII] (sive Tractatum, aut Concionem dixeris) de octo Beatitudinibus; quod vere Opusculum integrum atque perfectum est: caetera omnia, neque unum, neque plura Opuscula reapse sunt, sed reliquia potius unius justi Operis, quod Commentarium constituere debuisset in totum Matthaei Evangelium, ut infra dicendum erit; ideoque potius quam Opuscula simpliciter, quae de eodem sancto praesule nunc habemus, ea convenientius, ut putamus, Scripta seu Opuscula nuncupavimus. Animadverte vero quo ordine, quove cultu ea prodire jubemus.

Post praefationem hanc nostram, in qua nonnulla [Col. 0251C] etiam suo loco ventilamus, quae eruditorum nostrorum aut diligentiam effugerunt, aut aetatem superarunt, adsunt primo aspectu de sancto Chromatio episcopo Aquileiensi Veterum Testimonia selecta; in quibus gratissime praesertim videas quid divus Hieronymus aut de Chromatio aut ad Chromatium scripserit, quid divus Ambrosius, quid Rufinus Aquileiensis, quid sanctus Joannes Chrysostomus. Quantos porro, quantaeque auctoritatis viros! Accipias secundo loco Lectiones proprias, a viro clarissimo Francisco Florio comite, sacri Ordinis nostri praeposito, conditas, et ab apostolica sede approbatas, quae in dioecesi Utinensi recitantur ad matutinum officium in festo sancti Chromatii episcopi Aquileiensis die 2 Decembris; quaeque cum hactenus patuerint [Col. 0251D] dumtaxat in Libello proprio Sanctorum Dioecesis, communes nunc fiunt eruditis, qui eas libenter excipient, tum ob dictionis praestantiam, tum ob historiam sancti viri purissimis e fontibus haustam, et brevi sermone contractam. Accedit tertio titulus primae editionis Scriptorum sancti Chromatii, Basileae peractae anno 1528, ejusque rarissimae, una cum Epistola nuncupatoria Joannis Sichardi, ex qua discimus quanti haec Scripta facta fuerint a primo ipso tempore quo detecta, et luce publica donata fuerunt. Quarto loco Andreas Gallandius venit, qui in Prolegomenis ad tomum VIII suae Bibliothecae veterum Patrum, etc., cui inserta divi Chromatii nostri Scripta sunt, diligenter de eodem sancto viro et erudite [Col. 0252A] disseruit, ex iis delibans quae duumviri nostri superius laudati, Fontaninus atque De Rubeis, uberrime scripserunt. Haec sunt, quae in hac nostra editione Scripta sive Opuscula sancti Chromatii antecedunt; quae tum eorum, tum Auctoris meritum praedicant; quaeque eorumdem legendorum desiderium magis magisque incendunt.

Sequuntur Scripta ipsa, quae ad nos pervenerunt, quaeque non aliunde, quam ex citato tomo VIII Bibliothecae Gallandii [IX] sumenda decrevimus, ubi primum dispertita apparent in tot Tractatus, quot sunt numero Doxologiae, seu Glorificationes, quae in eisdem leguntur: nam antea seu in partes duas tantummodo, ut in prima eorumdem editione Basileensi; seu in tres, ut in Bibliotheca Patrum Lugdunensi, [Col. 0252B] aliisque fortasse anterioribus, dividebantur. Tractatus titulum in singulis libenter retinuimus, quem Gallandius ipsis imposuit, etiamsi existimemus, ut infra palam fit, hos omnes, si unum excipias, a sancto viro non fuisse in usum praedicationis conscriptos. Tractatus singularis, qui in nostra hac editione primus est, quem Sermonem etiam appellavimus sub titulo de octo Beatitudinibus, utpote reapse a sancto episcopo in auditorum frequentia habitum, in editione Basileensi praecitata admodum incongrue, tum quoad materiam, tum quoad dicendi modum, Declamatio nuncupatur. Reliqui omnes ibidem continenter editi, minus quidem improprie, sed etiam minus apta indicatione, dicuntur in V et VI caput Matthaei Dissertatio.

[Col. 0252C] Etiamsi vero tractatus vocabulum a Gallandio usurpatum retinuerimus, ab ordine nihilominus, quem hi Tractatus in sua Bibliotheca obtinent, recedere coacti fuimus. Nam praeter Tractatum singularem, seu Sermonem de octo Beatitudinibus, quem primo quidem loco ut Gallandius ipse, sed a caeterorum numero separatum, et extra ordinem omnino posuimus, utpote nihil habentem commune cum ipsis, excepta materia, quae, ita exigente Evangelii explanatione, in alio quidem Tractatu pene eadem est, sed alio modo, alio etiam stylo, alioque nexuum usu prolata: praeter hunc Tractatum seu Sermonem, nos in reliquis initium duximus a Tractatu, qui apud Gallandium est 17, eumque primum diximus in caput III Evangelii sancti Matthaei, prout etiam secundum diximus [Col. 0252D] in caput III sancti Matthaei, qui apud eumdem Gallandium est 18 et ultimus; et tertium nuncupavimus in caput V sancti Matthaei, qui ibidem numeratur secundus; et ita etiam reliquos eodem ordine in idem caput V et in caput VI, usque ad Tractatum 17, qui apud nos ultimus est, quique apud Gallandium, qui duos nostros priores ultimo loco posuerat, est 16.

Hujus nostri consilii ratio ipse textus Evangelii est: nam expositiones in caput tertium Matthaei, quaecumque demum eae sint, seu mutilae, seu lacuna aliqua a reliquis intercisae, jure debere antecedere existimavimus quae sunt in caput quintum et sextum. Gallandius vero qui hoc non animadvertere minime [Col. 0253A] potuit, [X] nimium fortasse tribuit auctoritati, seu potius errori praecedentium editionum, et maxime Bibliothecae Patrum Lugdunensis, ubi reapse duo nostri Tractatus priores in unum compacti, sub Fragmenti nomine, ultimo loco sunt positi. Caeterum Sixtus Senensis, cujus articulus de sancto Chromatio in Bibliotheca Lugdunensi legitur, haec illius Scripta optime recensuerat, memorans primo loco quae hujus sancti praesulis habemus in caput tertium Matthaei, secundo vero quae supersunt in caput quintum et sextum, ac tertio homiliam, quam jure elegantem etiam appellat, de octo Beatitudinibus. Haec editorem Bibliothecae Patrum Lugdunensis monere debuissent, ut hunc saltem et ipse servaret modum in ordinandis Chromatii Scriptis seu Opusculis, quae [Col. 0253B] collectioni suae inserebat. Nos autem a Tractatu seu Sermone singulari de octo Beatitudinibus initium sumere maluimus, tum ut a praestantiori et absoluta Sancti Viri lucubratione inciperemus, tum ut evitaremus exordium ducere a re quodammodo capite truncata, prout est Tractatus, qui in hac nostra editione, uti jam diximus, numero primo exhibetur.

Curam insuper nostram in hac editione in eo praecipue posuimus, ut quam emendatiora sancti Chromatii nostri Scripta daremus: quod factum maxime fuit collatione habita eorumdem Scriptorum cum prima Basileensi editione superius memorata, quae nunc, deficientibus manuscriptis codicibus, ad instar praestantissimi codicis est; necnon cum editione [Col. 0253C] Joannis Grynaei inter sua Monumenta sanctorum Patrum orthodoxographa, Basileae 1569, tomo II, [Col. 0254A] p. 1192. Id vero in hac cura nostra nobis obtigit optatissimum, ut genuinae rectaeque lectioni redderemus textum insignem sancti hujus episcopi, qui est de Trinitatis mysterio, et exstat tractatu 2, numero 2 hujus nostrae editionis; quique depravatissimus, erroneaeque sententiae legitur tum in Bibliotheca Patrum Lugdunensi, tum similiter in novissima ipsius Gallandii; quamvis hic, ut ipse testatur, non parum allaboraverit, ope maxime Excerptorum Combefisianorum, ut mendosas etiam lectiones aliorum exemplarium in Chromatii Scriptis corrigeret.

Praecitata editio Basileensis prima, sicuti etiam subsequens altera Joannis Grynaei, viam nobis aperuerunt ad textum hunc integritati reddendum: adjutrices dehinc manus nobis obtulit Alcuinus abbas, [Col. 0254B] seu Flaccus Albinus, qui textum eumdem retulerat, una cum aliis plurimorum Sanctorum Patrum, in libello suo adversus Haeresim Felicis episcopi; nosque usi sumus tum textu [XI] ab eodem relato, qui exstat inter opera Alcuini editionis clarissimi abbatis Frobenii tomo I, vol. II, p. 767; tum eo quoque, quem ex manuscripto codice Vaticano ejusdem Alcuini eruit clarissimus Fontaninus, inseruitque Historiae suae litterariae Aquileiensi lib. III, cap. 4, num. 2, ubi de sancto Chromatio apposite disserit, quem infra suo loco videre poterit lector. En autem textum ipsum, tum depravatum, tum integrum, ut facta collatione quisque cognoscat, quid lectum hactenus fuerit in Bibliotheca Patrum Lugdunensi, ac in novissima quoque Gallandii; quidve legendum potius [Col. 0254C] fuisset, prout in hac nostra editione legendum praebemus.


Celebris textus sancti CHROMATII episcopi Aquileiensis de sanctissimo Trinitatis mysterio.
[1Kb]
(Ex Bibliotheca Patrum Lugdunensi atque ex novissima Andreae Gallandii.)
[Col. 0253C]

»Unde igitur quale Patris de Filio testimonium sit, dicentis: Hic est Filius meus. Suus utique, non per adoptionem gratiae, neque per religionem creaturae, ut haeretici volunt, sed sui proprietate generis et veritate naturae. Multi enim sanctorum filii Dei dicuntur, et sunt: sed hic sine compassione unus Deo Patri Filius unigenitus, et verus, et proprius, non aliunde quam de Patre natus. Quia tam verus Pater, Pater est, et Deus est: sicuti etiam verus [Col. 0253D] Filius, Filius est Trinitatis ostensus, cum et Pater Christum Dominum ac Deum nostrum Filium suum esse testatur; et Spiritus, id est Paracletus, in tanto fidei sacramento Patri Filioque conjungitur: ut verum Patrem, verum Filium, verum etiam Spiritum Sanctum crederemus: tres personas, sed unam divinitatem Trinitatis, unamque substantiam.«


(In hac nostra editione suae integritati restitutus.)
[Col. 0254C]

»Vide igitur quale Patris de Filio testimonium sit, dicentis: Hic est Filius meus. Suus utique, non per adoptionem gratiae, neque per religionem creaturae, ut haeretici volunt, sed sui proprietate generis, et veritate naturae. Multi enim sanctorum filii Dei dicuntur, et sunt: sed hic sine comparatione unus Deo Patri Filius unigenitus, et verus, et proprius, non aliunde quam de Patre natus. Quia tam verus Pater, Pater est, quam verus et Deus est: sicuti [Col. 0254D] etiam tam verus Filius, Filius est, quam verus et Dominus est. Perfecta ergo fides est Trinitatis ostensa; cum et Pater Christum Dominum ac Deum nostrum Filium suum esse testatur; et Spiritus Sanctus, id est Paracletus, in tanto fidei sacramento Patri Filioque conjungitur: ut verum Patrem, verum Filium, verum etiam Spiritum sanctum crederemus: tres personas, sed unam divinitatem Trinitatis unamque substantiam.«

[Col. 0253D] [XII] Restituto hoc textu sancti Chromatii, qui fidei ipsius de sacratissimo Trinitatis mysterio testimonium praebet luculentissimum, aliisque paucis minoris momenti correctionibus hic atque illic factis; notatiunculas praeterea omnes ad Chromatii Tractatus [Col. 0254D] ex Gallandio accepimus; easque ad imam paginarum partem collocavimus; quibus etiam nos ipsi unam aut alteram addidimus. Atque haec sunt, quae de Scriptis sive Opusculis sancti Chromatii, quae nunc denuo edimus, scire lectorem oportebat, ut instituti nostri ratio illum non lateret.

Post Scripta sancti Chromatii episcopi Aquileiensis, [Col. 0255A] non inutile judicavimus duo ipsius, brevissima quidem, sed magni ponderis Dicta exhibere, quae protulit in Aquileiensi concilio sub sancto Valeriano episcopo habito, anno 381, adversus Palladium et Secundianum episcopos Arianos, dum ipse Aquileiensis ejusdem Ecclesiae presbyter esset. Magnorum virorum, etiam brevissima quaeque, sunt maximi facienda: atque haec quidem Chromatium presbyterum jam tunc tantae virtutis ac fidei, tantique apostolici roboris ostendebant, qui dignissimus esset Valeriano futurus in episcopatu successor.

Decem et octo annos, aut etiam novemdecim, in episcopatu Aquileiensi, ut communis fert computatio, exegit Chromatius. Multa propterea eumdem scripsisse ad gregis sibi crediti informationem, multa ad [Col. 0255B] fidei defensionem adversus maxime Arianorum aliorumque vigentes errores, necnon paganorum late adhuc patentem superstitionem, non incongrue existimamus. Quid vero ipse scripserit, praeter ea quae habemus, absque teste, et absque idonea ratione asserere non licet. Interim et testes adsunt, et idoneae non desunt rationes quae illum alia quoque peculiaria, quae interierunt, scripsisse affirmant et suadent: ideoque brevem elenchum horum saltem deperditorum, post edita, subjicimus.

Quod magnis viris, primae praesertim, eidemque proximae antiquitatis, non semel contigit, ut nonnulla sub eorum nominibus scripta apparerent, quae fetus essent hominum obscurorum, et indigna prorsus quae tanta auctoritate gauderent; id profecto [Col. 0255C] accidit et sancto nostro Chromatio, sub cujus nomine, necnon simul et sancti Heliodori episcopi Altinatis, amicitia Chromatio conjunctissimi, duae epistolae prodierunt ad sanctum Hieronymum, una cum duabus ejusdem Hieronymi ad ipsos responsionibus, quae pluries pluribusque in locis editae fuerunt, quae genuinae etiam aliquando sunt habitae, quaeque nunc, atque jampridem, communi eruditorum suffragio, inter opera tum Chromatii, [XIII] tum Hieronymi spuria recensentur. Has epistolas nihilominus, simul cum divi ejusdem Hieronymi fictis responsionibus, operae pretium duximus hic ultimo loco praebere lectoribus, una cum animadversionibus criticis duorum illustrium virorum; ut nihil Chromatianae huic [Col. 0255D] editioni desit eorum, quae et desiderari et praeberi solent in sanctorum Patrum novissimis editionibus. Atque haec de Chromatii Scriptis, quae hoc volumine exhibentur, deque apparatu et ordine quo prodeunt.

Sed quid de sancti Chromatii vita; de aetate nimirum qua floruit, de rebus ab ipso gestis, de annis seu vitae seu episcopatus illius: quid de Ecclesiae Aquileiensis eo tempore statu, aliisque similibus, quae in quolibet vetusto auctore inquiri solent, atque illustrari debent ab eo, qui ejusdem Operum editionis curam suscipiat? Hanc spartam duumviri nostrates eruditissimi, inter scriptores proxime praeteritae aetatis primi subsellii, ornandam susceperunt, Justus Fontaninus archiepiscopus Ancyranus, et Bernardus Maria De Rubeis Ordinis Praedicatorum. [Col. 0256A] Probatum iri propterea confidimus a lectoribus humanissimis consilium quod cepimus: pro iis scilicet quae dare potuisset super hac re imbecillitas nostra, Lucubrationes integras exhibendi clarorum horumce virorum, quae licet antehac editae inter opera utriusque, quae amplioris argumenti sunt, hic tamen veluti suo proprio loco, post Scripta videlicet Sancti Praesulis, de quo apposite agunt, recudi quodammodo gaudebunt.

Damus itaque imprimis Lucubrationem clarissimi Fontanini quam ipse Romae degens exarabat anno 1713, ut ibidem ipse testatur, quaeque exstat in sua Historia Litteraria Aquileiensi libro III; quod tamen Opus nonnisi post ejus obitum lucem vidit Romanis typis, anno 1714. Omnium primus post Tillemontium, [Col. 0256B] multo eruditionis et critices apparatu, hoc sancti Chromatii argumentum omni ex parte tractandum ibidem suscepit Fontaninus, eoque rem perduxit, ut, pro eo tempore quo scribebat, absolutius nihil, nihil diligentius desiderari posset, ipso etiam judice Andrea Gallandio in brevi illa scriptione sua de Chromatio, quam superius memoravimus, quamque infra subjicimus. Notat unculas nihilominus nostras non paucas huic Lucubrationi Fontaninianae supponere coacti fuimus, tum ut nonnulla explanaremus, quae non satis fortasse dilucide a viro clarissimo enuntiata fuerunt, tum ut alia notaremus quae Eruditis posterioris aetatis non placuerunt: tum demum ut aliqua reapse corrigeremus, vel quae ipse dum scriberet nosse non poterat, [XIV] vel quae etiam aliquando [Col. 0256C] aliis certe gravissimisque curis implexus minime animadvertit.

Hoc idem argumentum sancti Chromatii post Fontaninum, sed antequam Fontanini Litteraria Aquileiensis Historia evulgaretur, pertractavit clarissimus De Rubeis a capite 10 usque ad 13 suorum Monumentorum Ecclesiae Aquileiensis, quae edita fuerunt Argentinae (seu Venetiis) anno 1740. Haec itaque capita Fontaninianae Lucubrationi subjunximus, quasi alteram hujus eruditi viri de eadem re Lucubrationem; in qua multa quidem desideres de Chromatio, quae Fontaninus ampliori eruditionis apparatu congessit, sed in qua etiam multa invenias, quae pressius ille absolvit; ac praesertim quae ad Origenianorum [Col. 0256D] operum vices pertinent, quaeque ad personam Rufini presbyteri Aquileiensis, horum operum causa adeo exagitati; quem nihilominus Sanctus noster Chromatius, quoad vixit, semper impense coluit. Capitibus hisce Monumentorum Aquileiensium aliquid aliud ex eodem De Rubeis addidimus; quae nempe ipse scripsit numero 5 et 6 capitis 18 suarum dissertationum variae eruditionis, etc., quae Venetiis prodierunt anno 1762, postquam scilicet Fontaninianum opus perlegerat Litterariae Aquileiensis Historiae; ubi animadversiones illius intelliges super ea, quae scripserat Fontaninus tum de Chromatii ordinatione in episcopum Aquileiensem, tum de Romani episcopi appellatione, qua Chromatius donatus fuit in prima ejus Scriptorum Basileensi editione. En itaque tibi, [Col. 0257A] benigne lector, prospectum hujus nostrae Scriptorum seu Opusculorum sancti Chromatii Aquileiensis episcopi editionis: en simul rationes, quae fortasse non inutilem operam nostram ostendent in hac editione adornanda; quaeque novi aliquid quodammodo a nobis datum fuisse significabunt, etiamsi non nova tulerimus.

Hic exitum habere posset haec praelocutio nostra: sed ne prorsus a nobis intactum argumentum hoc videatur; et quia, post ea quae Fontaninus atque De Rubeis ad illustrationem illius contulerunt, nonnulla quoque supersunt, quae aliquo modo perpendi atque illustrari merentur; non gravate feras, si, quamvis tantis longe impares viris qui nos in hac alea praecesserunt, aliquid nos quoque arripiamus, vel quod [Col. 0257B] eorum effugerit diligentiam, vel quod ab ipsis, pro tempore quo scribebant, aut non satis, aut minime prorsus pertractari potuerit.

Ut a Chromatii familia incipiamus, in qua duo tantum fratres, Chromatius et Eusebius, absque ullo tertio anonymo quem [XV] voluerat Fontaninus; quid censendum de Eusebio, quem constat diaconum fuisse Aquileiensem, dum presbyter esset Chromatius, ac postea episcopatus honore cumulatum? Id nempe testatur Rufinus Apologiae in sanctum Hieronymum libro I, num. 4, scribens: »Ego . . . . ante annos fere triginta . . . . per gratiam baptismi regeneratus, signaculum fidei consecutus sum per sanctos viros Chromatium, Jovinum, et Eusebium, opinatissimos et probatissimos in Ecclesia Dei episcopos, [Col. 0257C] quorum alter tunc presbyter beatae memoriae Valeriani, alter archidiaconus, alius diaconus, simulque pater mihi et doctor Symboli ac Fidei fuit.« Haec scribebat Rufinus anno circiter 400 aut 401, juxta De Rubeis in dissertatione de Rufino, capite 3 et 4. Factum idcirco baptismatis sui, quod Aquileiae locum habuisse scribit ante annos fere triginta, quo tempore diaconus erat Eusebius Chromatii tunc presbyteri frater, ad annum pertinet, ut recte idem De Bubeis supputavit, 371 vel 372. Post hoc igitur factum, cum episcopus creatus fuerit, juxta Rufinum ipsum, etiam Eusebius: cujus sedis, aut cujus loci episcopus censendus ipse est? Sanctum Eusebium Bononiensem episcopum interfuisse concilio Aquileiensi habito sub sancto Valeriano episcopo anno [Col. 0257D] 381, adversus Palladium et Secundianum Arianos episcopos, in quo Chromatius quoque adhuc presbyter Aquileiensis aderat, constat ex Actis illius concilii, quae exstant tomo II Operum sancti Ambrosii editionis Parisiensis Maurinorum, et in conciliorum Collectionibus. Fueritne igitur Bononiensis Ecclesiae episcopus frater Chromatii nostri Eusebius? Si ratio temporis habeatur, inquit Tillemontius, Mémoires pour servir à l'Histoire ecclésiastique, etc., tomo XI, nota 1, ad sanctum Chromatium, nihil est quod vetet hoc credi posse: ipse tamen arbitratur Chromatii nostri Eusebium fratrem, nequaquam fuisse Eusebium episcopum Bononiensem, ea ductus ratione, quod Eusebius Bononiensis episcopus aliquando [Col. 0258A] fortasse conjugio vacavit, uti eruitur ex sancto Ambrosio; quod dici nequit de Eusebio Chromatii nostri fratre, quandoquidem duo hi fratres a divo Hieronymo appellantur. geminus Samuel nutritus in templo, Epistola VII, in editione Vallarsii, ad Chromatium, Jovinum, et Eusebium, quae ad annum refertur 373. Duos Eusebios Bononienses ejusdem aetatis numerant eruditi Benedictini editores Operum sancti Ambrosii Mediolanensis episcopi, alterum nobilem civem uxoratum cum prole, quocum familiaritatem colebat ipse Sanctus doctor, alterum vero Bononiensem episcopum. In hac hypothesi cessaret [XVI] Tillemontii difficultas; et Eusebius episcopus Bononiensis posset esse Eusebius ipse Chromatii nostri frater. Quis tamen hoc unico fundamento [Col. 0258B] asserat eumdem reapse fuisse episcopum Bononiensem?

Clarissimus noster Franciscus comes Florius, quem superius memoravimus, in quadam Notatione ad Bachiarium ab ipso Romae editum, anno 1748, pag. 57, proclivitatem quamdam ostendit agnoscendi in Eusebio episcopo Bononiensi Eusebium Chromatii nostri fratrem, scribens: »Chromatius Aquileiensis Ecclesiae presbyter, et Eusebius illius frater diaconi munere insignitus . . . . uterque . . . . episcopalem dignitatem adeptus est: prior nimirum Valeriano nostro successit; alter vero incerti nominis Ecclesiam (nisi Bononiensis fuerit) sanctissime rexit.« Quinimmo ex schedis ipsius, quae supersunt apud nobilem virum comitem Philippum Florium, ejusdem fratris [Col. 0258C] filium ejusdemque eruditionis haeredem; quem honoris et grati animi causa hic nominamus; ex schedis, inquam, ipsius aperte intelligimus eumdem postea proclivitatem illam suam ita extendisse, ut pene pro certo habuerit, Eusebium Chromatii nostri fratrem, fuisse Eusebium ipsum episcopum Bononiensem: ita enim manu propria scriptum reliquit: »Mi è venuto in pensiero di render palese un ornamento della Chiesa di Bologna, benchè assai ricca di antichi e nuovi. Ma nel tempo stesso ciascun vedrà che senza offesa del vero io servo, dirò così, alla mia causa, ed adempio un ufficio di pietà verso quella nobilissima Chiesa che da gran tempo mi fu madre, e che mi nodrì finchè visse. In poche parole io propongo la mia congettura. Santo Eusebio vescovo [Col. 0258D] di Bologna è quell'Eusebio diacono di Aquileja, di cui parlano, come vedremo, con molta lode san Girolamo e Rufino. Nulla vi ha, che si opponga a questa congettura; e molte osservazioni concorrono a renderla assai verisimile.« En itaque opinionem viri clarissimi scripto patefactam, et ita prolatam, ut satis declaraverit, se rem jam tunc funditus perpendisse, nihilque illi reliquum fuisse, quam ea proponere argumenta, quae illum ad eamdem amplexandam induxerant; quod curis aliis procul dubio impeditus non fecit, nisi potius intercidisse dicamus quod super hac re lucubraverat. Tanti viri opinionem nos quoque libenter amplectimur, ab ea moderatione minime separatam qua auctor usus fuit, conjecturam [Col. 0259A] illam appellans: et interim Chromatio nostro nobisque gratulamur de Eusebii hujus, similiter nostri, sanctitate; sicut etiam de cultu quem apud Bononienses [XVII] obtinet sub die 26 Septembris, et de quo admodum erudite (licet nihil omnino de Aquileiensi hujus sancti viri origine) Prosper Lambertinus, postea Benedictus XIV, in suis Annotazioni sopra gli Atti d'alcuni Santi, de' quali si celebra l'Offizio e la Messa, per lo più senza le Lezioni proprie, nella diocesi di Bologna, etc. Bologna 1740: quod Opus Latino etiam sermone donatum videas tomo X Operum ejusdem Benedicti papae XIV, Romae 1751.

Dissimulare hic tamen, data occasione, non licet sancti hujus Eusebii epochas, quas ibidem signat laudatus Lambertinus juxta accuratiorem, uti scribit, [Col. 0259B] Chronologiam; initi scilicet ab Eusebio Bononiensis episcopatus anno Christi 370, decessus vero ipsius anno 400. Nostra quidem documenta Aquileiensia, ut candide fateamur, cum epochis his non apprime conveniunt: diaconus siquidem erat Aquileiensis Ecclesiae Eusebius Chromatii frater, non modo, uti vidimus, anno 371, aut etiam 372, quo eodem administro baptismum Aquileiae suscepit Rufinus, sed anno etiam 373, quo ad ipsum simul et Chromatium et Jovinum Aquileiae positos, et nullo indicatos episcopatus honore, litteras dedit Hieronymus: mortem vero Eusebius Aquileiensis, episcopus postea factus ut Rufinus testatur, jam oppetierat anno 396, uti ex alia ad Heliodorum episcopum Hieronymi ipsius epistola ejusdem anni; quas omnes semper [Col. 0259C] ex editione et Chronologia Vallarsii hic nominamus. Quomodo ergo cum hac epocharum diversitate conciliari potest episcopatus Bononiensis Eusebii nostri Aquileiensis, Chromatii fratris; ut unus omnino et idem Eusebius sit Aquileiensis, qui episcopus fuit Bononiensis?

Verum enimvero diversitas haec epocharum, tanta, ut nobis quidem videtur, non est, quae conjecturam clarissimi Florii nostri, quam amplexavimus, valeat labefactare, et nos a concepta pro eadem opinione dejicere. Ubi enim monumenta non adsunt, in incerto semper versamur, dum Christi annos assignare contendimus seu rebus seu hominibus priorum quinque et amplius saeculorum, ut notum est omnibus. Monumenta vero nulla profert Lambertinus in [Col. 0259D] citato opere pro epochis sancto Eusebio Bononiensi attributis. Et interim haec ipsa annorum 370 et 400 absoluta, et, ut ita dicamus, rotunda, a Chronologis etiam accuratissimis facta signatio, absque ulla neutrubi alterius numeri additione seu imminutione, praejudicium facile ingerit incertitudinis habitae a Chronologis ipsis in hisce epochis assignandis. [XVIII] Monumenta autem nostra, quae habemus firmissima, minime vetant, quominus Eusebius Chromatii frater inaugurari potuerit episcopus Bononiensis post annum 473 indicatae Hieronymi epistolae ad Chromatium, Jovinum et Eusebium, aut etiam eodem ipso epistolae illius anno currente: et eadem monumenta nos monent, ut anno 396 vita jam functum [Col. 0260A] Eusebium Chromatii fratrem existimemus. Quid igitur conjiciendum post haec?

Accuratior illa Chronologia, quam nominat Lambertinus, monumentis fortasse propriis atque invictissimis destituta, sollicita quidem fuerit in assignando saltem praeter propter episcopatus tempore Eusebii Bononiensis; quod tempus scilicet decurrerit inter annum Christi 370 et 400; quin strictim ac praecise asserere voluerit, eos ipsos esse vere ac proprie annos, tum initi ab ipso Bononiensis episcopatus, tum morte relicti. Et ecce, ni fallimur, brevi facilique modo, ac prorsus hisce rebus magna ex parte incertis consentaneo; ecce sublatam chronologicam difficultatem, quae fortasse in hoc negotio potissima est: ut propterea in Eusebio Bononiensi [Col. 0260B] propensius agnoscamus Eusebium ipsum Chromatii nostri fratrem; quod profecto, si nobis Aquileiensibus perjucundum atque decorum, Bononiensibus ipsis gratissimum futurum sit; quibus haec gloria quoque novissime accesserit, ut non immerito credant episcopum suum, Eusebium nomine, quarto Ecclesiae saeculo sanctitate clarum, e clero prodiisse Aquileiensis Ecclesiae tantopere a divo Hieronymo laudato, et fratrem habuisse ipsius Ecclesiae episcopum Chromatium, cujus solum nomen pro laude plenissima est.

Interim ipsius Eusebii quoque nomen, quod Chromatii Aquileiensis episcopi frater gerebat, quidni Eusebiorum etiam familiam indicet, et eam quidem Aquileiensem, unde uterque oriundus? Aquileiensem [Col. 0260C] patria Chromatium nostrum asseruit firmissime Fontaninus; nec ita procul ab illius sententia abiit De Rubeis, dum Romatinum eumdem aut Concordiensem facile fecit; quae duo tunc loca Aquileiensis erant episcopatus propria, et ab Aquileia urbe non ita longe posita. Postquam tamen duumviri illi de Chromatii patria scripserunt, ex feracissimis Aquileiae ruderibus monumenta aliquot, eaque praeclara, in apricum venere, quae Eusebianae cujusdam familiae, et absque dubio Aquileiensis, mentionem nunc primum faciunt, quaeque a viro clarissimo Angelo Maria Cortinovio, Utinensis hujus collegii Sancti-Pauli praeposito, nuper apud nos vita functo, et illustrata [XIX] et publici etiam juris facta fuerunt. Ipse vero ex his monumentis simul sumptis, sicuti Eusebiorum [Col. 0260D] familiam quamdam, et illustrem quidem, Aquileiae exstitisse quarto et quinto Christi saeculo arguit, ita ad hanc eamdem familiam Chromatium nostrum, atque Eusebium fratres, aliquo saltem modo pertinuisse, non aegre suspicatur. Ab avis siquidem et patribus in filios et nepotes nomina tunc quoque propagabantur, quae veluti familiarum cognomina quaedam jam tunc constituebant: et Eusebius noster etsi post Chromatium a divo Hieronymo nominetur epistola 7 et 8 in editione Vallarsii, quia Chromatius tunc presbyter Aquileiensis, Eusebius vero diaconus tantum erat; Eusebius tamen natu major Chromatio fuisse videtur, ut ipse propterea Eusebianae familiae nomen obtineret, quia et anno Christi 381 in Aquileiensi [Col. 0261A] concilio ipse jam episcopus erat Bononiensis, uti ex superius dictis conjicimus, dum Chromatius adhuc presbyter tantum esset Aquileiensis: et ante Chromatium ipse quoque excessit e vita uti ex eodem Hieronymo habemus epistola ibidem 60, num. 19, ad Heliodorum, quae, uti jam diximus, ad annum pertinet 496. Ex Eusebiana igitur Aquileiensi familia, et quidem in primis clara, uti eadem monumenta nos docent, Chromatium nostrum prodiisse facile credimus: unde non modica eidem laus accedit, quod originis claritatem vitae sanctimonia, doctrinae splendore, et virtutibus omnibus episcopo dignis, una cum Eusebio fratre, exornavit. Exstant typis edita a Cortinovio Eusebianae Aquileiensis familiae monumenta in Dissertatione sua Italice scripta, [Col. 0261B] cui titulus: Sopra una Iscrizione Greca d'Aquileia, seu potius in praevia ejusdem Epistola nuncupatoria ad eminentissimum cardinalem Borgia, Bassano 1792; necnon in dissertatione altera, similiter Italice scripta, cui titulus: Sopra un Bassorilievo di Costanzo e Giuliano, quae locum habet in litterariis fasciculis, inscriptis: Memorie per servire alla Storia Letteraria e Civile. Venezia, presso Pasquali 1799. Marzo e Aprile, pag. 3 et sequentibus.

Aliud nunc nos urget, quod Chromatium ipsum, de quo scribimus, singillatim respicit: suntque Scripta, sive Opusculo ejus, quae nova hac editione donamus. Ac primo quidem: suntne genuinus fetus illius, quae sub ejus nomine edita fuerunt, et nunc denuo eduntur? Fatendum est cum Tillemontio, [Col. 0261C] Ceilliero, aliisque, altum de Chromatii scriptis operibus quibuscumque esse silentium apud veteres, qui nobis data opera notitiam reliquerunt auctorum, seu aetatis suae, seu etiam praecedentium (XX) saeculorum; quique ipsorum Scripta indicarunt, sive omnibus nota, sive deperdita, vel latentia: neque dissimulari quidem potest, tunc tandem primo innotuisse litterariae reipublicae Chromatium nostrum aliquid scripto exaratum reliquisse, cum ex manuscripto quodam veteri Scripta illius Basileae prodierunt anno 1528 merito et opera Joannis Sichardi; licet Scriptorum horumce mentionem quamdam fecerit multo ante beatus Albinus Flaccus, seu Alcuinus abbas, in libello adversus Haeresim Felicis episcopi. Et Tillemontius quidem, Opere ac tomo supra citato [Col. 0261D] pag. 539 editionis Venetae Pitterianae, necnon nota 2, pag. 653, etsi ingenue fateatur Scripta Chromatio nostro attributa digna esse celebritate nominis ipsius, neque Chromatium alterum notum esse, cui possint dignius assignari; subdit nihilominus, quod il serait à souhaiter qu'on eust des preuves plus fortes, qu'elles sont de lui, que n'est le titre des manuscrits qui les attribuent à Chromace evesque romain. Vim horum Tillemontii verborum intellexit Fontaninus noster; ac propterea totus fuit in Lucubratione de Chromatio, quam post Scripta seu Opuscula damus, ut modis omnibus confirmaret ea apprime convenire nomini, quod praeferunt, Chromatii nostri episcopi Aquileiensis; et ut objecta refelleret, quae ex silentio [Col. 0262A] veterum, et Hieronymi praesertim, vellet quispiam urgere.

Nihilominus, seu viderit, seu non viderit, Fontanini nostri (satis caeteroquin etiam in Gallia noti scriptoris) momenta Ceillierus, in sua Histoire générale des auteurs sacrés et ecclésiastiques, tomo X, cap. 3, parum dissimilis a Tillemontio, ita scribit: Nous ne trouvons rien des écrits de saint Chromace duns aucun de ceux qui nous ont laissé des catalogues des écrivains ecclésiastiques. Il y a néanmoins quelques manuscrits où l'on trouve le nom de Chromace à la tète de trois discours que l'on a imprimés dans la Bibliothèque des Pères . . . . Ce qu'on peut dire de mieux, c'est que les écrits qui portent le nom de saint Chromace ne sont point indignes de lui, et que l'on ne connaît [Col. 0262B] point d'évêque de ce nom à qui ils puissent être attribués avec plus de justice. En igitur a Ceilliero recoctum quod praebuerat Tillemontius; ut adhuc certum exploratumque, etiam juxta illum, non sit, Scripta illa, quae sub Chromatii nostri nomine circumferuntur, ipsius esse reapse; et hoc ea praesertim de causa, quod nulla eorum mentio in veterum catalogis habeatur.

Nos itaque Ceilliero quoque reponimus, quod Fontaninus super [XXI] Tillemontii animadversione exaratum reliquit; et silentibus etiam catalogis veterum, qui Scriptorum ecclesiasticorum opera recensuerunt, indubium et certum nihilominus esse tenemus, sanctum Chromatium nostrum Aquileiensem episcopum vere auctorem esse Scriptionum, [Col. 0262C] quae sub ejus nomine editae habentur: quidquid sit de Romani episcopi titulo, quo a prima Basileensi editione insignita fuerunt, de quo titulo et Fontaninus ipse et De Rubeis abunde dixerunt, et nos quoque infra nonnihil addere proposuimus. Nihil aliud propterea inquirendum, nihil desiderandum ulterius; quasi silentibus veterum catalogis adhuc de Chromatii scriptis sub judice lis esset, et quasi catalogorum veterum defectui nulla alia critices regula ad veritatem agnoscendam suppleri potuerit, prout a Fontanino plene suppletum fuit. Catalogorum veterum auctoritatem in sinceritate Operum judicanda agnoverat acutissimus criticus Joannes Clericus in sua Arte Critica, parte III, sectione 2, cap. 3, num. 1, hunc sanciens aphorismum: »Scripta quorum nulla [Col. 0262D] mentio in priscis catalogis, quae nec memorata sunt ab ullo scriptore sequentium proxime saeculorum, ut plurimum aut ficta judicanda sunt, aut minimum suspecta habenda.« Verum ecce quid idem ipse addiderit num. 15: »Quamvis aphorismi nostri auctoritas plerumque illibata maneat, non diffitebimur tamen egregios nobis aliquot superesse scriptores; quorum suppares, qui quidem supersint, nullam mentionem fecere.« Viro igitur critico persuasum fuit, non tanti semper esse ponderis veterum catalogos, ut, ipsis silentibus, aliis critices regulis inveniri veritas non possit in dijudicanda sinceritate operum, quae alicui auctori in manuscriptis codicibus tribuuntur. Exempla ibidem protulit [Col. 0263A] Fontaninus auctorum et operum toti Ecclesiae notissimorum, de quibus apud criticos dubium nullum; quorum tamen nec Gennadius, nec Isidorus, neque alii nomenclatores exteri meminere. Clericus vero citato nuper loco, inter auctores Ecclesiasticos, addit etiam celebrem Athenagoram; cujus tamen et nomen et opera, ut ipse ait, Eusebio Hieronymoque ignota fuere.

Unum super hac re hic addere liceat, quod auctorum Ephemeridum litterariarum, etiam celebriorum, supinitatem quandoque et indiligentiam probet, non sine studiosorum incommodo, nec sine rei litterariae detrimento, cujus immo juvandae gratia sunt institutae. In percelebri Gallicae litteraturae diario, cui titulus Journal des Scavans, mense Martio [Col. 0263B] anni 1745 datur synopsis seu compendium tomi decimi superius memorati operis [XXII] Remygii Ceillieri: in quo capite 3 agit ipse de sancto Chromatio episcopo Aquileiensi, deque Scriptis illius. En vero quid et quomodo scribat hujus diarii, seu potius articuli hujus diarii, auctor, de Ceillieri sui sententia super Chromatii nostri Scriptionibus. Dom Remy Ceillier se trouve encore ici en contradiction avec M. Fontanini. Ce sçavant dans l'ouvrage que nous venons de citer, et où il se montre fort jaloux de la gloire des écrivains d'Aquilée, attribue à S. Chromace dix-huit homélies sur S. Matthieu, et s'efforce de prouver que c'est sans fondement que M. de Tillemont, qui les a crues néanmoins d'un ancien, et sçavant auteur, révoque en doute qu'elles soient de saint Chromace. Dom [Col. 0263C] Remy Ceillier au contraire, parmi dix-huit homélies n'en trouve que trois qu'on puisse donner à ce saint: encore montre-t-il qu'il est très incertain qu'il en soit l'Auteur. Ita diarii hujus Gallici, seu articuli hujus diarii, auctor. Verum quis ita scribere possit, qui accurate legerit et Fontaninum et Ceillierum ipsum; quique prae oculis saltem habuerit Scripta Chromatii, qualia exhibentur in Bibliotheca Patrum Lugdunensi, ad quam Ceillierus respiciebat? Nequaquam si quidem somniavit Ceillierus ex decem et octo homiliis a Fontanino memoratis tres tantum seligere, quae genuinus fetus censeri possent sancti Chromatii: sed ne Fontanini quidem mentione facta, quem numquam fortasse novit in iis quae de Chromatio scripsit, neque homiliarum numero quem primus [Col. 0263D] Fontaninus ipse proposuit indicato, omnia Chromatii scripta quae supersunt in tres tantummodo partes divisa, qualia nempe exstant in Bibliotheca Patrum Lugdunensi, Ceillierus recensuit; deque iis, prout ibidem exstant, quaeque totas duodeviginti homilias Fontanini constituunt, judicium suum protulit, quale superius attulimus, nulla prorsus facta alicujus horum scriptorum partis secretione. Sed haec obiter; et ne Ceillierum quisque, ex hac Gallici diarii infideli et prorsus inepta relatione, veluti in crimen vocare velit iniquioris critices in Chromatii nostri scripta quae habemus. Scire interim non inutile quoque judicamus, accuratissimos super hac re sane fuisse, et prorsus ad Ceillieri mentem scripsisse [Col. 0264A] mense Novembri praecedentis anni 1744, Trevoltienses alterius notissimi ac praestantissimi operis litterarii conditores: cui titulus, Mémoires pour l'Histoire des Sciences et des beaux-arts: quorum synopsim, genuinam ac simplicem, Ceillieriani capitis de Chromatio Aquileiensi si prae oculis habuisset auctor praecitati articuli diarii Gallici, des Sçavans nuncupati, numquam fortasse mense Martio [XXIII] anni subsequentis 1745 tam longe et a rei veritate et a Ceillieri sensu abiisset.

Sed jam nunc de Scriptis sive Opusculis ipsis inquirendum; quid reapse sint, cur, et quo ordine, et qua occasione elucubrata a sancto Chromatio nostro? Vetustior horum scriptorum indicatio ea est, quam habet Beatus Flaccus Albinus, seu Alcuinus [Col. 0264B] abbas, in libello adversus Haeresim Felicis episcopi, ubi omnia haec simul sumpta Chromatii scripta vocat Chromatii Libellum de octo Beatitudinibus. Hunc fortasse titulum gerebat manuscriptus codex Chromatii, quo Alcuinus abbas utebatur; licet aliud sit quod De octo Beatitudinibus apposite Chromatius scripsit, et aliud in quo locus continetur ab Alcuino relatus, inter alia Sanctorum Patrum testimonia, adversus Haeresim Felicis episcopi.

Prima horum scriptorum editio, quae, uti vidimus, Basileensis est anni 1528, in duas partes ea distribuit, et primam appellavit Dissertationem in V et VI caput Matthaei, licet in fine continenter habeat quod Chromatius scripsit etiam in caput tertium; alteram vero declamationem unice dixit in eodem genere. Horum [Col. 0264C] titulorum editionis hujusce Basileensis obscuritatem saltem, ne dicamus etiam improprietatem, quis non videat? Quo prodierint ordine, quove titulo indicata fuerint Chromatii nostri scripta in Micropresbytico veterum quorumdam brevium Theologorum Martini Lipsii, Lovanii primum edito 1546, dein Basileae 1550, pag. 412, necnon inter Orthodoxographa Theologiae sacrosanctae Joannis Heroldi, Basileae 1555, tomo I, pag. 430, sicut etiam in Bibliotheca Homiliarum Laurentii Cumdii, Lugduni 1588, tomo II, pag. 1170 (quas Collectiones in Lucubratione sua eruditissima memorat Fontaninus, quasque nobis hodie, post nuperam maxime atque deplorandam et plusquam Vandalicam cladem tot bibliothecarum sacrorum coetuum regularium hujus civitatis suis sedibus [Col. 0264D] exturbatorum, videre non licuit), asserere omnino non possumus. Vidimus tamen Monumenta saltem Sanctorum Patrum Orthodoxographa Joannis Grynaei, Basileae impressa anno 1569: ibique tomo II, pag. 1192, conspeximus Chromatii nostri Scripta, tributa in partes duas; quarum priorem constituit Sermo ille, qui etiam apud nos primum locum obtinet; titulumque satis proprium ibidem gerit. De octo nempe Beatitudinibus concio elegans, licet in superiori parte paginae declamationis quoque vox appareat, quam hic sermo a priori editione Sichardi habuerat; alteram vero constituunt [XXIV] Chromatii reliqua quae habemus, sub titulo: In quintum caput Matthaei, et in partem sexti, tractatus aliquot, eruditione [Col. 0265A] pariter ac pietate insignes, quibus subjungitur, absque peculiari separatione, quod restat in caput tertium, sub simplici indicatione Fragmenti tractatus alterius, qui nondum totus in lucem prodiit; quamvis et hic quoque in superiori paginarum parte dissertationis vox addatur, a priori scilicet Sichardiana editione sumpta. In Bibliotheca Patrum Lugdunensi sancti Chromatii scripta exhibentur divisa in partes tres; quarum duae priores sub uno primum indicationis titulo nuncupantur, De octo Beatitudinibus conciones duae, deinde altera alium proprium gerit titulum, nempe, In quintum caput Matthaei et in partem sexti concio, eruditione pariter ac pietate insignis; etsi ambae in superiori paginarum parte inscribantur semper, De octo Beatitudinibus. Tertia vero dicitur, [Col. 0265B] Tractatus in illud: Ego a te debeo baptizari, etc., Matth. III, 4, fragmentum. In novissima demum Bibliotheca Veterum Patrum, etc., Andreae Gallandii, melius quidem et accuratius quam umquam antea, licet nondum ad rem satis, haec scripta appellantur, Tractatus XVIII in sancti Matthaei Evangelium. Homilias duodeviginti dixerat pridem Fontaninus in Lucubratione sua de sancto Chromatio, quam infra damus.

Post hos varios titulos, quos hic indicare neque prorsus injucundum neque inutile judicavimus, ecce quid nobis reapse videantur esse Chromatii Scripta, quae recudimus. Tractatus, quem Gallandius primum dixit ex decem et octo quos primus ipse divisit, quemque nos quoque primo loco posuimus, etsi primum [Col. 0265C] non dixerimus, est Tractatus singularis, seu Sermo aut Concio, et quidem reapse elegans, ut eam dixere Sixtus Senensis et Joannes Grynaeus, quae proprie appellari debet singulari titulo De octo Beatitudinibus, quaeque partem nullo modo constituit Tractatuum caeterorum. Haec certe habita fuit oretenus a sancto episcopo occasione alicujus mercatus, cujus causa adesset frequentia populi, ut ex ipsius lectione satis aperte colligitur. Nihil hoc scripto praeclarius inter ea sancti episcopi quae supersunt, sive orationis scopum intuearis, sive stylum, sive ingressum, progressum et exitum. Inter praeclariora quoque ejusdem aevi et ejusdem generis Patrum scripta merito haberi potest. Quid vero de reliquis sentiendum? Cum Tillemontio aliisque censemus, [Col. 0265D] tractatus reliquos, qui in hac nostra editione non octodecim, sed septemdecim numerantur, nequicquam esse peculiares homilias, seu etiam tractatus distinctos, sed reliquia potius videri integri [XXV] Commentarii, quem Chromatius scripserit in Matthaeum. Censemus quoque Commentarium hunc scripsisse Chromatium, non in usum suae praedicationis ad populum, quemadmodum Tractatum seu Concionem de octo Beatitudinibus, sed in usum piae praesertim ac fructuosae fidelium lectionis. Id vero eruimus ex verbis ipsius, quae habet tractatu apud nos 5, alias 4, num. 2, ubi ita scribit: »Et multa similia quae praetermisimus, ne taedium legentibus faceremus.« Hoc, quod sciamus, ab aliis qui de [Col. 0266A] Chromatio scripserunt perpensum non fuit. Quidni clarius mentem suam aperuerit super hac re Sanctus Episcopus in exordio Commentarii sui, quod cum aliis ejusdem partibus desideramus?

Si licet vero etiam occasionem divinare, qua fortasse ductus fuit sanctus Chromatius ad hoc lectionis pabulum suo populo accurandum, non aliam fuisse dixerim, quam eam, quae illum impulit ad cogendum Rufinum quoque Aquileiensem, presbyterum suum, ut Graecam Eusebii Historiam ecclesiasticam Latinis litteris donaret. Alarici nempe irruptio in Italiam per Aquileiensium fines, anno Christi 400, agros, armenta, viros longe lateque vastavit, ut Rufinus ipse praefatur ad Chromatium in Eusebii latinam a se factam Historiam, populisque a Deo Sancto Episcopo [Col. 0266B] commissis ferale exitium minitabatur. Ut igitur remedium aliquod afflictae plebi conquireret, per quod aegrae mentes, ut idem subdit, ab ingruentis mali contagione subtractae, melioribus occupatae studiis tenerentur, Rufino presbytero suo injunxit, ut ecclesiasticam Eusebii Historiam e Graeco in Latinum sermonem verteret; cujus lectione animus audientium vinctus, dum notitiam rerum gestarum avidius petit, oblivionem quodammodo malorum quae gererentur acciperet. Quidni igitur ad hunc eumdem finem operam quoque suam, pro ea doctrinae ac sanctitatis laude qua excellebat, conferre voluerit sanctus praesul Chromatius; ideoque opus episcopo dignum susceperit, Commentarium nempe in sancti Matthaei Evangelium, quem legendum fidelibus eo potissimum tempore traderet: [Col. 0266C] atque ea maxime causa, quod ejusmodi operibus minime tunc Latina saltem Ecclesia abundaret?

Caeterum, etsi anno Christi quadringentesimo Latinis explanationibus Evangelii non abundarent Christi fideles in Occidentis partibus constituti; quorum fortasse plerisque vix notae tunc forent vel ipsae Hilarii Pictaviensis in Matthaeum, et Ambrosii Mediolanensis commentationes in Lucam: hic certe meminisse juvat, Aquileiensem quoque Ecclesiam jam tunc habuisse Commentarios in Evangelia, opus Fortunatiani, ejusdem Ecclesiae ante [XXVI] sanctum Valerianum episcopi; quos sibi in Orientem mitti a Paulo Concordiensi postulaverat, margaritam de Evangelio eosdem appellans, sanctus Hieronymus Epistola [Col. 0266D] 10, num. 3, in editione Vallarsii, quae ad annum spectat 373; quorumque meminit ipse sanctus doctor de Viris illustribus capite 97, asserens Fortunatianum scripsisse Commentarios in Evangelia, titulis ordinatis, sed brevi et rustico sermone, seu, ut alias, breves rustico sermone; quique jamdiu interierunt. Male quidem vulgo audit Fortunatianus, Ariani dogmatis, et Liberii Romani pontificis fractae constantiae accusatus: sed eum ab utriusque impacti criminis labe jam egregie purgatum a clarissimo Fontanino Historiae Litterariae Aquileiensis libro III capite 2, novissime repurgavit defenditque luculenter eruditissimus Zaccaria in Dissertatione, de commentitio Liberii lapsu, quae est 7 Tomi I suarum Dissertationum Latinarum [Col. 0267A] de Rebus ad historiam atque antiquitates ecclesiae pertinentibus, Fulginiae 1781; necnon eodem etiam tempore diligentissimus aeque ac laboriosissimus noster Joannes Petrus a Stua peculiari dissertatione Italice scripta, Se Fortunaziano vescovo d'Aquileja sia da noverarsi tra gli Ariani, o no, et typis edita anno 1782 in Calogeriana, seu potius Mandelliana Nuova Raccolta d' opusculi scientifici e filologici, tomo XXXVII. Nihil igitur optatius Aquileiensibus suis praestare tunc temporis potuisset Chromatius, quam Evangelicum Commentarium a seipso concinnatum eisdem tradere; ut in eodem ipsi sese utiliter exercerent doctrinae ac pietatis argumento, quod sibi jam esset quodammodo familiare; et in quo nihilominus ob veteris Scripti brevitatem, indisertamque [Col. 0267B] dicendi rationem, uberiori ac nitida oratione cuperent erudiri.

Id vero nos admonet, ut facile consectare possimus, sanctum Chromatium nostrum Commentarium suum non modo inchoasse ab ipso Evangelii Matthaei exordio, et absque ullo hiatu perduxisse usque ad locum capitis sexti, ubi desinit tractatus noster decimus septimus; sed ultra quoque fuisse progressum, et integrum reapse Matthaei Evangelium Commentario suo illustratum dedisse, quod etiam Tillemontius post Sixtum Senensem aliosque sensit. Eadem enim ratio quae suadet, illum procul dubio Commentarium inchoasse ab ipso Evangeli exordio, et perduxisse usque ad locum ubi nunc desinit praedictus tractatus apud nos decimus septimus; eadem [Col. 0267C] ipsa nos urget, ut censeamus Sanctum Episcopum opus suum minime imperfectum reliquisse; praesertim vero cum necessitas plebis informandae atque [XXVII] in tot adversis erigendae instaret, et tempus praeterea illi defuisse non videatur ad opus perficiendum quod inchoaverat, etiamsi illum operi manum posuisse dixerimus anno tantum 400, quo Alaricus in Italiam irrupit. Cur vero integer Commentarius ad nos usque non venerit, non est quid dicamus; cum tot alia sanctorum Patrum aliorumque auctorum veterum opera ad nos pervenerint mutila; cumque notiora sint, quam ut hic explicari mereantur, fata durissima quae post Chromatium subiit Aquileia, totusque Aquileiensis ager, unde fortasse integra evadere Chromatii scripta non potuerunt, sicuti neque [Col. 0267D] tot alia quae procul dubio reliquerunt caeteri praesules qui eum praecesserunt, quique secuti sunt.

Sed quid de doxologiis, seu glorificationibus, quae in fine homiliarum sive tractatuum singulorum leguntur? Inde nimirum, Fontaninus praesertim, necnon etiam De Rubeis, eruere conati sunt, veri nominis homilias has esse reapse, seu in unum opus conflatas, seu ex opere jam exstante dissectas, et ad praedicationis usum aptatas. Neutrum nobis arridet, qui jam professi sumus reliquia haec nobis videri integri in Matthaeum Commentarii, quem data opera sanctus Chromatius scripserit, ut a fidelibus legeretur. Nihil vero doxologiae nos movent frequentius repetitae in fine cujuscumque tractatus, seu homiliae: uti [Col. 0268A] exempligratia: unigenitus Dei Filius, qui est benedictus in saecula saeculorum. Amen; aut: per Christum Dominum nostrum, qui est benedictus in saecula; sive simpliciter: per Christum Dominum nostrum; aut etiam: cui laus et gloria, in saecula saeculorum. Amen; seu demum productior illa: cui est honor, laus, et gloria, una cum Spiritu sancto, ante omnia saecula, et nunc et semper et in saecula saeculorum. Amen. Neque enim homiliae, seu tractatus complementum aut conclusionem doxologias hujusmodi apud Chromatium nostrum esse putamus. In Scripturis namque eruditissimus Sanctus Episcopus noverat procul dubio quam saepe hujusmodi doxologiis utatur in epistolis suis sanctus apostolus Paulus, necnon etiam Petrus, et uterque sane in epistolarum decursu, veluti ad animae effusionem erga [Col. 0268B] Deum omnium Creatorem et erga Dominum Jesum Christum Salvatorem nostrum: quin signum sint ullius complementi, seu Epistolarum, seu etiam non semel peculiaris cujusque rei, de qua tunc in Epistola ageretur. Hinc legimus Rom. I, 25: Et servierunt creaturae potius quam Creatori, qui est benedictus in saecula. Amen; quin Apostolus ibidem, non modo epistolam, sed neque sermonem [XXVIII] suum claudat de inani veterum philosophorum sapientia, de qua agebat. Similiter Rom. IX, 5, habemus: Quorum Patres, et ex quibus est Christus secundum carnem, qui est super omnia Deus benedictus in saecula. Amen; quin pariter aut epistolam, aut sermonem suum concludat de promissionibus Abrahae factis, de quibus ibidem loquitur. Aliam doxologiam videas Rom. XI, [Col. 0268C] 36, ubi certe, etsi desinat materia de qua ibidem agit, minime desinit Epistola. Aliam similiter II Cor. XI, 31, ubi neque Epistola desinit, neque materia. Alias demum, quas indicasse sufficiat, I Tim. VI, 16; II Tim. IV, 18; Gal. I, 4; I Petr. IV, 11.

Quid aliud igitur videri possunt doxologiae quoque a Chromatio usurpatae in Commentario suo, quem pro lectionis usu exaravit, nisi quaedam animi sui et ferventissimae charitatis effusiones inter scribendum prolatae, ad Dei et Domini nostri Jesu Christi laudem, prout apostoli Petrus et Paulus in suis Epistolis factitarunt? Et alia quidem exempla non desunt hujusmodi doxologiarum, etiam ante finem seu epistolarum, seu tractatuum, seu sermonum, in veterum Patrum operibus; ut eas propterea facile intelligas sanctorum [Col. 0268D] eorumdum virorum animi inter scribendum effusiones, non vero locutionis aut scriptionis simpliciter conclusiones. Adeatur tantummodo epistola 1 sancti papae Clementis ad Corinthios; et ibidem doxologiae frequentes praesto erunt in toto illius prolixae epistolae cursu, nimirum num. 20, 22, 38, 43, 50, praeter alias duas in exitu epistolae, num. 58 et 59. Apud Patres Apostolicos Cotelerii, ubi volumine I prostat haec epistola sancti pontificis, videas quoque eruditam notationem quae rem hanc illustrat, et ibidem exstat sub num. 4, pag. 161, editionis Amstelodamensis 1724.

Sed aliam hujusmodi doxologiarum usus rationem, quam conjectando arguimus, in Chromatio nostro [Col. 0269A] afferre praestat, quae priorem tamen non excludit. Cum pro pia fidelium lectione, ut antea dictum confirmatumque fuit, Commentarium suum in Evangelium sancti Matthaei scripserit Sanctus Episcopus; quidni doxologias hic atque illic posuerit, veluti ad lectorem quoque admonendum, ut ad singulas, aut pausam faceret, aut etiam finem pro ea vice lectioni daret, ne, nimia lectione gravatus, lectionis fructum amitteret? Et sane doxologiae a Chromatio usurpatae ita sunt dispositae, ut unam inter et alteram lectio sufficiens habeatur, et ut earum nulla ordinem sermonis intercipiat, aut materiam scindat. Quinimmo ne materia quodammodo scinderetur, [XXIX] duplo et amplius longiores, absque ulla intermedia doxologia, fecit partes duas in reliquiis quae habemus [Col. 0269B] Commentarii sui; priorem nempe, quae tertium tractatum nostrum constituit, ubi de octo Beatitudinibus juxta ordinem sacri textus sermo est, quam doxologia profecto clausit, sed nulla interjecta voluit separare; alteram vero, qua tractatus noster decimus quartus constat, qui est praeclara expositio Dominicae Orationis, quique doxologia quidem, sicut et caeteri, terminatur, sed nulla prorsus interjicitur.

Verum doxologiae ipsae a Chromatio usurpatae aliquam nostram animadversionem requirunt. Earum aliae Deum respiciunt, nulla Personarum facta peculiari mentione, ut illa tractatus 13: perveniens ad Deum qui orantis precem audire consuevit, qui est benedictus in saecula. Amen. Aliae diriguntur ad Christum [Col. 0269C] Dominum Salvatorem nostrum, velut illa tractatus 12: ante Dominum ac Salvatorem nostrum, qui est benedictus in saecula. Amen. Aliae demum et Patrem, et Filium, et Spiritum sanctum distincte nominant: uti ea tractatus 2: et donis sancti Spiritus munerandi: per quem est Patri, et Filio laus et gloria in saecula saeculorum. Amen; et alia quoque tractatus 14: aperte Dominus (Jesus Christus) manifestat: cui est honor laus et gloria, una cum Spiritu sancto, ante omnia saecula, et nunc, et semper, et in saecula saeculorum. Amen. Quid igitur sibi vult haec doxologiarum diversitas, in sancto Chromatio, atque in una eademque ipsius scriptione? Fortasse non abs re fuerit conjicere, id consulto factum a sancto Praesule, ut fideles ab eodem discerent varias [Col. 0269D] glorificationis formulas, quibus etiam ipsi in communi sermone uterentur, cum maxime de rebus divinis colloquerentur. Id etiam ab eo factum fuisse non immerito arbitramur, ut modo fidem profiteretur unicae deitatis contra stultitiam paganorum, quibus circumdati adhuc tunc erant Christi fideles; modo Divinitatis Filii adversus haereticos Arianos, qui tunc fidem Catholicam oppugnare non cessabant; modo trinitatis Personarum adversus Sabellianos, quorum errores nondum eo tempore prorsus obsoleverant: modo demum Divinitatis etiam Spiritus sancti contra aetate sua exortos, atque a Constantinopolitano generali concilio damnatos, anno 381, haereticos Macedonianos.

[Col. 0270A] Quod autem ad hosce postremos spectat, pergratum est nobis hic meminisse viri omnigena eruditione clarissimi, Stephani Antonii Morcelli; qui in quadam ex eruditissimis notationibus [XXX] suis ad sancti Gregorii Agrigentini Explanationem super Ecclesiaste a se G. et L. Venetis typis editam pag. 42, sermonem habens de clausulis, seu doxologiis, quibus veteres Patres epistolas suas ac caetera scripta concludere solebant, vix aliter, inquit, id eos fecisse, quam una Jesu Christi invocatione; raro facta mentione Patris, et rarius Spiritus sancti. »At ex quo (ita prosequitur) ex quo Macedonius haeresiarches delirare coepit, et pravam impiamque illam de Spiritu sancto doctrinam spargere institit; reclamantibus ubique sanctis episcopis, in consuetudinem [Col. 0270B] paulatim venit, ut catholicae professionis instar libros quisque suos et orationes homiliasque trium divinarum Personarum appellatione concluderet.« In exemplum deinde affert clausulas sanctorum Graecorum Patrum Athanasii, Cyrilli Hierosolymitani, Gregorii Nazianzeni, et Basilii; ac demum concludit: »jam his similes clausulas passim leges apud caeteros Patres, qui hos consecuti sunt.« En igitur, inter hos caeteros, etiam Chromatium Aquileiensem qui fortasse eadem mente, et certe eadem ac illi fide, bis in doxologiis fragmentorum, quae supersunt, Commentarii sui in Matthaeum, Spiritus sancti meminit. Atque haec de Chromatii scriptis, seu opusculis generatim.

Peculiaria nunc quaedam enucleanda veniunt, quae [Col. 0270C] appendicis loco haberi poterunt, ad ea praesertim quae Fontaninus atque De Rubeis in suis Lucubrationibus exhibuerunt. Atque, ne multis Lectorem moremur, ecce in primis Ceillierum, qui in Chromatio rem animadvertit a Tillemontio praetermissam, sicut etiam a Fontanino aliisque minime indicatam: dignam tamen quae in auctore tanti ponderis, quarti nimirum saeculi desinentis, Hieronymi amico, et divinarum Scripturarum studiosissimo, recenseatur. Il cite, ait Ceillierus, l' Histoire de Judith, sans marquer aucun doute sur l'authenticité du livre où elle est rapportée. Ita namque scribit sanctus Chromatius tractatu 15, num. 2: »Nam sanctissima Judith, cum magno moerore pro populo esset afflicta, post solemnitatem triduani jejunii, capite uncto et lota facie, [Col. 0270D] ita internae afflictionis tristitiam texit, ut simulato gaudio laetari hostibus videretur, etc.« Porro non unum tantummodo, sed tria hic animadvertenda veniunt in Chromatii verbis, quae adversus praesertim heterodoxorum placita faciunt; nimirum celeberrimae illius viduae sanctitudo praedicata, veritas illius historiae asserta, et divina auctoritas libri Judith, qui ab haereticis inter apocryphos ponitur, dum in catholica Ecclesia libris canonicis annumeratur. Quidquid disputent theologi atque [XXXI] interpretes, etiam inter Catholicos, de verborum et actuum honestate, quibus herois illa foemina usa fuit ut conceptum opus perficeret; quidquid insuper de rei gestae veritate, num scilicet commentum sit atque [Col. 0271A] parabola, pie quidem, sed sero etiam excogitata, ad erigendum Judaici populi animum in tribulationibus, puta Antiochi tempore, perferendis, an potius vera ac genuina prodigiosi eventus enarratio (prout communiter a Catholicis habetur), quocumque tandem in loco Judaicae historiae collocanda sit: hoc profecto Chromatii nostri testimonium ad asserendam hujus Judithae libri divinitatem merito accenseri poterit tot aliis sanctorum Patrum scriptorumque veterum testimoniis, quibus hactenus hujus libri deuterocanonici divinitas adversus haereticos a catholicis theologis vindicata fuit.

Post Judithae mentionem, illico etiam Estherem Chromatius nominat, dicens: »Similiter Hesther sanctissima, dum lota facie et capite uncto, post triduanum [Col. 0271B] jejunium intelligi a rege potuit, Aman illum populi sui inimicum nequissimum interemit.« Hunc Estheris librum canonicis ascribunt etiam heterodoxi; septem tamen exceptis postremis capitibus Vulgatae nostrae, a versiculo quarto capitis decimi. Estheris nihilominus historiam hoc Divino Libro comprehensam Lutheranorum quidam atque Anabaptistae, ut scribit vir clarissimus Joannes Franciscus Marchinius De divinitate et canonicitate sacrorum Bibliorum, parte II, articulo 9, tragoediam asserunt, et parabolicam commentationem dignitate carentem. En itaque Chromatium Aquileiensem, qui divinitatem simul hujus libri, et veritatem Estheris historiae agnoscit; ut proinde numerum etiam augeat eorum qui, praeter libri canonicitatem, veritatem quoque hujus [Col. 0271C] historiae post Synagogam a primis Ecclesiae saeculis agnoverunt. Sed quid de septem postremis capitibus hujus libri, quae odioso additamentorum vocabulo ab haereticis appellantur, quaeque ab eisdem inter apocrypha scripta numerantur? Ex allatis Chromatii verbis non immerito deprehendimus, haec quoque postrema capita, seu additamenta, ipsum agnovisse ceu ejusdem Estheris libri partem, ac proinde ejusdem Divinae cum capitibus prioribus auctoritatis. Quod enim ait, lota facie et capite uncto, potuisse Estherem a rege intelligi, minime eruere poterat ex primis novem aut decem illius libri capitibus, ubi nihil omnino de istius modi faciei et capitis praeparatione; sed eruit procul dubio ex additamentis ipsis quae respuunt heterodoxi, nimirum ex capite XIV Vulgatae [Col. 0271D] nostrae, ubi versu 2 legitur, quod, audito Esther Judaicae [XXXII] nationis periculo, et volens ad Dominum orationes suas fundere pro salute ipsius, cum deposuisset humilitatis causa vestes regias . . . . , pro unguentis variis, cinere et stercore implevit caput; unde sponte sequitur, quod cum die tertia, post fusas ad Dominum preces, aditura esset regem, ut eum pro populo deprecaretur, ideoque regalibus iterum induta esset vestimentis, prout in textu, capite V, 1, faciem primum laverit suam sordibus ex capite decidentibus inquinatam, et caput ipsum, excusso cinere et stercore, unguentis variis de more delibuerit, prout accedentem ad regis solium reginam decebat.

Quae de Judithae atque Estheris libris in Chromatio [Col. 0272A] animadvertimus, monent nos ut de duobus aliis nonnihil dicamus, qui aeque pro Canonicis ab haereticis non habentur, de Libris nempe Sapientiae, atque Ecclesiastici. Sapientiae liber a Chromatio nostro semel tantum, in scriptis quae de eodem supersunt, citatur, nimirum tractatu 10, num. 2; citatur tamen veluti auctoritatis divinae et Scripturae sacrae partem constituens: ait enim: »Perjurium et mendacium, divini judicii poena damnatur, dicente Scriptura: Os quod mentitur, occidit animam;« quod scilicet legitur Sap. I, 11. Liber vero Ecclesiastici, non semel tantum aut iterum, sed saepissime ab eodem Chromatio in scriptis quae habemus affertur, semperque divinae auctoritatis censetur; ut verba illius verba Domini quandoque dicantur, quandoque etiam Spiritus sancti, [Col. 0272B] ut videre est tractatu 3, num. 5, tractatu 6, num. 2, alibique frequenter. Adeo verum est quod Marchinius in opere supra citato parte II, articulo 16, de libro Ecclesiastici asserebat; quod inter deuterocanonicos »certe nullus est Scripturae sacrae liber, cujus auctoritati Patres suffragentur magis, tametsi publico decreto Ecclesia universa nondum eam sanxisset.« Verum quidem est Chromatium nostrum existimasse librum Ecclesiastici auctorem habuisse Salomonem, ut ipse frequenter scribit dum ejusdem libri loca commemorat. Hujus vero sententiae alii quoque Sanctorum Patrum fuerunt: nisi potius dicamus, et Chromatium ipsum, et reliquos qui eodem modo scripserunt Patres, ideo Ecclesiastici librum Salomonis dixisse, quia Libri illius auctor Salomonem [Col. 0272C] est imitatus, et quia in Ecclesiastico nonnulla quoque leguntur, quae Salomon ipse in suis, Proverbiorum praesertim atque Ecclesiastes libris, jam pridem docuerat.

Ad alia nunc progrediamur, eodem, qui prius, Ceilliero ductore. De sancto Joanne Baptista loquens sanctus Chromatius [XXXIII] tractatu 1, num. 3, haec habet: »Et baptizavit quidem Joannes Dominum ac Salvatorem nostrum, sed potius ille baptizatus a Christo est: quia ille aquas sanctificavit, hic aquis sanctificatus est; ille gratiam donavit, hic accepit; hic peccata deposuit, ille remisit . . . . Joannes baptismo egebat, quia sine peccato esse non poterat.« Duo hic, aut etiam tria in Chromatii verbis notanda veniunt: sanctum Joannem Baptistam a Christo Domino, [Col. 0272D] juxta Chromatium, baptizatum fuisse; eumdemque baptismo reapse indiguisse, quia sine peccato esse non poterat; sive hoc de peccato originis asserere voluerit, sive de peccato aliquo actuali quo Praecursor etiam Domini obstrictus esse potuerit. Singula videamus.

Sanctum Joannem Baptistam a Christo Domino baptizatum fuisse, aperte asserunt inter Patres Graecos sanctus Gregorius Nazianzenus Oratione 39, pag. 633, edit. Paris. 1609, et inter Latinos sanctus Augustinus Sermone 293, § 12, edit. Maurinorum. Negant tamen, aut saltem dubitant, sanctus Joannes Chrysostomus in Matthaeum homilia 12, sanctus Hieronymus in caput II ejusdem Matthaei, sanctus [Col. 0273A] Maximus Taurinensis homilia 31, quae est de Baptismo Christi, 3, pag. 92, novissimae editionis Romanae, aliique. Res est, quae in utramque partem absque piaculo disputari potest; licet probabilius fortasse videatur, necnon Evangelico textui conformius, ipsum quoque Baptistam a Christo Domino baptizatum fuisse statim ac ipse eumdem baptizaverat; uti maxime ex illis verbis ejusdem Domini ad Baptistam, sine modo, Matthaei III, 15, quibus responderat ad Baptistam ipsum dicentem, Ego a te debeo baptizari; uti, inquam, ex verbis illis nonnulli Interpretum deprehendunt. Partis interim affirmativae, de baptismate a Joanne suscepto a Christo Domino, post Nazianzenum atque Augustinum, assertorem habemus etiam Chromatium nostrum: [Col. 0273B] quod dixisse sufficiat.

At quomodo indigebat sanctus Joannes baptismate, quia sine peccato esse non poterat, ut ait Chromatius? Aliud namque est baptizatum Joannem fuisse; et aliud baptismo indignisse. Lex baptismi christiani nondum tunc lata fuerat: quinimmo, antequam lex hujusmodi a Christo diceretur, Baptista jam martyr excesserat. A peccato vero originis omnes tunc Judaei, seu per parentum fidem in Venturum, seu etiam per circumcisionem, mundabantur: unde altero saltem ex his modis mundatum jam diu fuisse Baptistam ab originali labe, quam in conceptione contraxerat, nemo negaverit. Quamquam, quis etiam dixerit his eisdem [XXXIV] indiguisse veteribus modis Joannem Baptistam ut a labe originis mundaretur, cum Spiritu sancto [Col. 0273C] repletus fuerit adhuc ex utero matris suae, uti Angelus Gabriel Zachariae Patri praenunciavit, Lucae I, 15?

Nonnulli quidem sanctorum Patrum dubitare visi sunt, num ea sanctificationis gratia qua in utero cumulatus fuit Joannes, regenerationis etiam fuerit; qua nimirum absterso originis vitio renatus in Christo sit, qui in Adam carnalis conceptionis lege mortuus erat. Inter hos est sanctus Augustinus in epistola ad Dardanum, 187, al. 57, num. 31 et 32, necnon sanctus Bernardus epistola 174, quae est ad canonicos Lugdunenses, cujus etiam verba referre libet. »Certissime, inquit, Spiritus sanctus, quem replevit, sanctificavit. Caeterum quatenus adversus originale peccatum haec ipsa sanctificatio valuerit, sive pro isto (sancto Joanne), sive pro Jeremia, sive quis [Col. 0273D] alius simili praeventus est gratia, non temere dixerim. Sanctificatos tamen non dubitaverim dicere, quos Deus sanctificavit, et cum eadem sanctificatione prodiisse ex utero, quam acceperunt in utero: nec reatum, quem in conceptione traxerunt, valuisse ullatenus horum natali jam donatam praepedire, seu praeripere benedictionem. Attamen quis dicat: Spiritu Sancto repletum manere adhuc filium nihilominus irae, et si mori in utero contigisset, cum hac plenitudine Spiritus poenas luiturum damnationis? Durum est. Minime tamen ausim, hinc quidpiam mea sententia definire.« Haec sanctus Bernardus.

Plurimi nihilominus sanctorum Patrum adeo praeclare de Joannis Baptistae sanctificatione in utero [Col. 0274A] matris loquuntur, ut dubium nullum relinquant, quin tali sanctitate tunc idem fuerit perfusus, quae omni antiquae praevaricationis labe protinus ipsum mundaverit. »Sancta erat anima Beati Joannis; et adhuc in matris utero clausa, venturaque in mundum, quasi per experientiae sensum sciebat quae Israel ignorabat:« ita Origenes, homilia 10 in Lucam: »Joannes . . . . ille divina gratia adhuc in utero matris impletus:« ita sanctus Cyprianus epistola 73, ad Jubaianum, prope finem. Concinit sanctus Athanasius sermone 4, contra Arianos, sanctus Cyrillus Hierosolymitanus catechesi 3, sanctus Ambrosius libro II in Lucam, sanctus Maximus Taurinensis sermone 56, in natali sancti Joannis 5, pag. 554, praecitatae editionis, sanctus Gregorius Magnus Moratium libro [Col. 0274B] III, cap. 5. Omnium vero sanctorum Patrum sensum de Joannis sanctificatione in utero matris magnificentissime expressit [XXXV] beatus Petrus Damianus sermone 1, de sancto Joanne Baptista, ita loquens: »Neminem umquam mortalium intra materna viscera sanctificatum legimus, praeter Joannem Baptistam et Jeremiam. Sed longe minor Jeremiae sanctificatio, quam Joannis. Ille quidem in utero matris sanctificatus est, hic repletus Spiritu Sancto fuisse cognoscitur. Multo quippe excellentius est Spiritu sancto repleri, quam sanctificari. Ibi enim sanctificatio emundationem, hic repletio inundationem signat. Denique et Apostoli, qui manibus suis tractaverunt de verbo vitae, cum Spiritum sanctum accepissent de Salvatoris afflatu, vix quinquagesimo [Col. 0274C] a Resurrectionis die ad illum gradum potuerunt pervenire, ut diceretur de eis: Repleti sunt omnes Spiritu sancto. Et licet Spiritus sanctus largiori tunc munere credentium corda repleverit; hoc tamen Joannes legitur in utero assecutus, quod Apostolica celsitudo tandem longiori permissione potuit obtinere.« Ita sanctus Petrus Damianus. Peccato itaque originis, quo mundabantur Hebraei, seu per fidem parentum in Venturum, seu per circumcisionem (quae duo Joanni minime defuerunt), per sanctificationem praecipue in utero matris acceptam, infectus ipse esse non poterat cum a Christo Domino esset baptizandus, ut hac de causa eo baptismate indigeret: certissime enim constat, non posse quemquam sanctitate donari, simulque originali peccato teneri: [Col. 0274D] Dei per gratiam amicum fieri, simulque per originale peccatum, irae filium remanere; divinae naturae participem fieri, simulque diabolo mancipari. Haec fusius apud virum clarissimum Jacobum Hyacintum Serry, Exercitationes, etc., de Christo ejusque Virgine Matre, exercitatione 28, num. 10 et 11, unde nonnulla eorum, quae diximus, mutuati sumus. Hinc si Chromatius noster Joannem Baptistam aiebat indiguisse baptismate, quia sine peccato esse non poterat; hoc illum nequaquam dixisse fatendum est, quia Baptistam originali macula adhuc crederet inquinatum; sed potius quia, ut homo, sine aliqua actualis culpae labe non erat.

Neque hoc quidem sanctitati tanti viri adversatur, [Col. 0275A] neque pugnat cum plenitudine illa sancti Spiritus, quam in utero matris accepit. »Excepto quippe baptismatis munere (aiebat sanctus Augustinus in Enchiridio De Fide, Spe, et Charitate, cap. 64), quod contra originale peccatum donatum est . . . . hac excepta magna indulgentia, unde incipit hominis renovatio, in qua solvitur omnis reatus et ingeneratus et additus: ipsa etiam vita caeterae jam ratione utentis aetatis, quantalibet praepolleat [XXXVI] fecunditate justitiae, sine peccatorum remissione non agitur. Quoniam filii Dei quamdiu mortaliter vivunt, cum morte confligunt. Et quamvis de illis sit veraciter dictum, Quotquot Spiritu Dei aguntur, hi filii sunt Dei: sic tamen Spiritu Dei excitantur, et tamquam filii Dei proficiunt ad Deum, ut etiam spiritu suo, maxime [Col. 0275B] aggravante corruptibili corpore, tamquam filii hominum quibusdam humanis motibus deficiant ad seipsos, et ideo peccent.« Ego itaque a te debeo baptizari, aiebat vir sanctissimus Joannes ad Jesum venientem ad se, ut ipsius baptisma susciperet: Ego a te debeo baptizari. »Ille autem (subdit idem sanctus Augustinus in superius citato sermone 293, num. 12), ille autem quare diceret, Ego a te debeo baptizari, mundus ab omni penitus noxa, si non in eo erat quod sanaretur, si non in eo erat quod mundaretur? . . . . Ego a te, inquit, debeo baptizari: opus est mihi, necessarium est mihi. Et hoc illi ibi praestitum est.« Atque haec eadem verba sancti Praecursoris exponens clarissimus Estius, ita scribebat: »Ego a te debeo baptizari, id est ablui, mundari a [Col. 0275C] peccatis. Ex quo bene colligitur, Joannem Baptistam non fuisse sine venialibus peccatis, juxta illud alterius Joannis I, capite I: Si dixerimus quoniam peccatum non habemus, ipsi nos seducimus, et veritas in nobis non est. Unde et Augustinus Joannem vult comprehendi inter eos justos, qui non vivunt sine peccatis.« En igitur quid sibi velit Chromatius noster, dum asserit sanctum Joannem Baptistam indiguisse baptismate Christi, quia sine peccato esse non poterat. Plura qui forte cupiat super hac re, adeat, de sancto Joanne Baptista deque rebus ad eum pertinentibus, scriptores tum catholicos, tum externos, quos indicat bene multos pro amplissima eruditione sua clarissimus Paulus Maria Paciaudius in praeloquio ad suas De cultu sancti Joannis Baptistae [Col. 0275D] Antiquitates Christianas, Romae 1755, pag. 2 et 3.

Aliud, et quidem laetissimum, atque aedificationis plenum argumentum, Ceilliero duce, nobis praebet Chromatius in ea Commentarii sui parte, in qua Dominicam Orationem disertissime atque piissime exponit, tractatu videlicet in hac nostra editione 14, num. 5, ubi de pane nostro quotidiano disserit. Facta nempe distinctione duplicis modi, quo verba illa Dominicae Orationis, Panem nostrum quotidianum da nobis hodie, intelligenda sunt, habitoque sermone de pane quotidiano litteraliter accepto, et ad praesentem vitam sustentandam necessario: en quomodo se convertit ad sensum spiritualem illorum verborum, [XXXVII] unde praeclaram quoque eruimus disciplinam, [Col. 0276A] quae tunc in Aquileiensi ipsa Ecclesia vigebat, frequentissimae nimirum, immo etiam quotidianae fidelium communionis; a qua, proh dolor! tam longe absumus hodie non sine rei christianae dedecore, et vitae spiritualis detrimento. »Hoc autem, inquit, spiritaliter nobis praeceptum esse debemus advertere, ut panem quotidianum petamus: id est panem illum coelestem et spiritalem, quem quotidie ad medelam animae, et spem aeternae salutis accipimus, de quo ait Dominus in Evangelio: Panis coelestis, caro mea est, quam ego dabo pro mundi hujus vita. Et hunc ergo panem quotidie postulare jubemur: id est, ut praestante Domini misericordia, quotidie panem accipere corporis Domini mereamur. Ait enim sanctus Apostolus: Probet autem se ipsum homo, et sic de pane [Col. 0276B] Domini manducet, et de calice bibat. Et iterum: Qui manducat panem Domini indigne, et calicem bibit, reus erit corporis et sanguinis Domini. Unde non immerito semper orare debemus, ut hunc panem coelestem quotidie mereamur accipere: ne aliquo interveniente peccato, a corpore Domini separemur.« Ita sanctus Chromatius.

Quotidianam, aut certe frequentissimam, corporis Domini sumptionem in more positam novimus apud fideles priorum Ecclesiae saeculorum. Rerum liturgicarum, et ecclesiasticae disciplinae scriptores ex Graecis atque ex Latinis Patribus multa congerunt testimonia, quae morem hunc praestantissimum tum in Orientali tum in Occidentali Ecclesia vigentem confirmant; maxime vero, quoad Italiam, in Ecclesia [Col. 0276C] Romana, atque in Mediolanensi. Nemo vero unus, quod sciamus, quidquam protulit de Ecclesia Aquileiensi, Mediolanensi proxima, eidemque, ac caeteris omnibus Occidentis, antiquitate atque celebritate minime secunda. Ecce nunc itaque Chromatium nostrum, qui veluti testis novus accedit hujus sanctissimae veterum saeculorum in Occidente disciplinae; quique morem simul Ecclesiae suae (hoc est Ecclesiae Matris nostrae) nobis tradit, quarti nimirum jam labentis, et quinti ineuntis saeculi, dicens: quem quotidie ad medelam animae, et spem aeternae salutis accipimus; itemque, ut praestante Domini misericordia quotidie panem accipere corporis Domini mereamur; ac iterum, ut hunc panem coelestem quotidie mereamur accipere: quae verba nonnisi morem [Col. 0276D] procul dubio eorum designant, ad quos vel pro quibus scribebat. Similia videas apud Cyprianum de Oratione Dominica, pag. 209 ejus operum editionis Parisiensis Baluzii, quae hic referre non piget, et [XXXVIII] ut Chromatium nostrum intelligas in eodem argumento paria cum tanto doctore scripsisse, et ut simul advertas, eamdem, quae tunc, persecutionibus saevientibus, in Carthaginensi Ecclesia vigebat, disciplinam, in Aquileiensi quoque, tempore pacis, ac duobus pene a Cypriano saeculis, in usu perseverasse. »Hunc panem dari nobis quotidie postulamus, ne qui in Christo sumus, et eucharistiam quotidie ad cibum salutis accipimus, intercedente aliquo graviore delicto, dum abstenti et non communicantes [Col. 0277A] a coelesti pane prohibemur, a Christi corpore separemur, ipso praedicante et monente: Ego sum panis vitae qui de coelo descendi. Si quis ederit de meo pane, vivet in aeternum. Panis autem quem ego dedero, caro mea est pro saeculi vita. Quando ergo dicit in aeternum vivere si quis ederit de ejus pane, ut manifestum est eos vivere qui corpus ejus attingunt, et eucharistiam jure communicationis accipiunt, ita contra timendum est et orandum ne dum quis abstentus separatur a Christi corpore, procul remaneat a salute, comminante ipso et dicente: Nisi ederitis carnem filii hominis, et biberitis sanguinem ejus, non habebitis vitam in vobis. Et ideo panem nostrum, id est Christum, dari nobis quotidie petimus, ut qui in Christo manemus et vivimus, a sanctificatione [Col. 0277B] ejus et corpore non recedamus:« ita sanctus Cyprianus.

Dum ea tamen, quae retulimus, scriberet Chromatius noster apud Aquileienses de quotidiana fidelium communione, apud Afros divus etiam Augustinus dabat epistolas illas duas ad inquisitiones Januarii, quae ad annum 400 referuntur a Maurinis illius operum editoribus: ex quarum priore, quae apud eos 54 est al. 118, cap. 3, deprehendimus, inter ipsos tunc probos piosque Christianae vitae cultores, ac praesertim fortasse in Africanis regionibus degentes, varietatem quamdam sententiarum obtinuisse circa quotidianum Eucharistici cibi usum; varietatem tamen a fide ac religione, utraque ex parte, profectam: dum alii scilicet quotidianum tuerentur, [Col. 0277C] veluti necessarium in dies singulos animae pabulum ac medicamen; alii non quotidianum potius suaderent, quoniam, uti aiebant, eligendi sunt dies, quibus purius homo continentiusque vivat, quo ad tantum sacramentum dignius accedat. Pulchre atque apposite, de more suo, quaestionem diremit sanctus doctor, partes ambas in concepto proposito commendans, atque haec scribens, quae hic referre, pro rei de qua agimus gravitate ac dignitate, non injucundum fore lectoribus neque prorsus inutile arbitramur. »Rectius, inquit, [XXXIX] inter eos fortasse quispiam dirimit litem, qui monet ut praecipue in Christi pace permaneant: faciat autem unusquisque quod secundum fidem suam pie credit esse faciendum. Neuter enim [Col. 0277D] eorum exhonorat corpus et sanguinem Domini, sed saluberrimum sacramentum certatim honorare contendunt. Neque enim litigaverunt inter se, aut quisquam eorum se alteri praeposuit, Zachaeus et ille Centurio, cum alter eorum gaudens in domum suam susceperit Dominum, alter dixerit, Non sum dignus ut intres sub tectum meum: ambo Salvatorem honorificantes diverso et quasi contrario modo: ambo peccatis miseri, ambo misericordiam consecuti . . . . Nam et ille honorando non audet quotidie sumere, et ille honorando non audet ullo die praetermittere. Haec sanctus Augustinus. Nihil vero apud Aquileienses hujusmodi discrepantiae obortum fuisse Chromatii tempore, id est eodem circiter quo epistolam [Col. 0278A] hanc Augustinus scribebat, ex Chromatio ipso deprehendimus: hic enim locus fuisset sane opportunissimus Christiani populi edocendi super utroque modo honoris habendi sacratissimo eucharistiae sacramento, seu quotidiano ejusdem usu, seu potius intermisso. Unde apparet quotidianum prorsus, vel saltem frequentissimum, uti asserebamus, ibidem in more positum, absque ulla opinionum diversitate; ubi nullis tamen Fideles ipsi removerentur labefactatae conscientiae stimulis, prout ex ejusdem Chromatii verbis intelligimus.

Sed numquid Fideles illi, qui quotidie, aut saltem pluries in hebdomada, ad sacram mensam accedebant; numquid singulis quoque vicibus confessionem peccatorum apud poenitentiales presbyteros [Col. 0278B] praemittebant? Ut hoc quoque hic inquiramus Chromatius ipse allatis verbis in causa est, necnon Cyprianus, quocum Chromatius concinit; ubi a mundis tantummodo a peccatis Eucharistiam sumi debere apertissime docent. Respondemus itaque, quod operosissimum illud sane fuisset; et ita quoque, ut prae multitudine Fidelium communicantium, quotidiana illa Eucharistiae, aut etiam frequentissima perceptio, nullatenus locum habere posset. Quapropter confessionem illam, quam dicimus sacramentalem, Fideles illorum saeculorum, qui quotidie, aut frequentissime eucharistiam percipiebant, minime praemittebant; nisi aliquo peccato se obstrictos aliquando sentirent, quod grave esset, aut saltem grave esse formidarent, quodque idcirco, [Col. 0278C] nonnisi habita confessione sacramentali, et poenitentia accepta, esset expiandum. Hoc nimirum videntur innuere ipsa Chromatii, quae [XL] retulimus, verba, ubi aiebat: »Unde non immerito semper orare debemus, ut hunc panem coelestem quotidie mereamur accipere: ne aliquo interveniente peccato, a corpore Domini separemur.« Debemus scilicet semper orare, ut quotidie munda sit conscientia nostra, et sic quotidie coelestem panem mereamur accipere; ne aliquo interveniente peccato quod a divina gratia nos separet, a quotidiana illa participatione abstinere debeamus, quoad nempe purgationem Peccati commissi per poenitentiae sacramentum consequamur. Conferantur cum his Chromatii nostri etiam Cypriani verba quae addidimus. Minora [Col. 0278D] igitur peccata, quae pro naturae imbecillitate quotidie fere subrepunt, quaeque venialia appellamus, et a quibus nec justi ipsi spectataeque virtutis viri immunes prorsus evadunt; haec, inquam, non impediebant, quemadmodum neque hodie impediunt, quominus Eucharistia quotidie, etiam absque praemissa sacramentali confessione, sumeretur: hisque expiandis sat erat, sicuti est etiam hodie, vel privata apud Deum humilisque confessio, quae maxime eliciebatur ante sacramenti participationem, tum a laicis, tum a clericis et sacerdotibus ipsis in precibus illis, quae tunc idcirco appellabantur preces sub silentio; seu etiam in publica quadam generalis confessionis et poenitudinis formula, cujus hodie quoque in prece [Col. 0279A] illa solemni, Confiteor dicta, et ante Eucharistiae sumptionem semper adhibita, viget institutio.

Diximus porro antiquos Fideles, quotidie, aut certe frequentissime communicantes, non consuevisse confessionem sacramentalem praemittere, nisi aliquo peccato se obstrictos aliquando sentirent, quod grave esset, aut saltem grave esse formidarent. Hoc vero ut compertius adhuc fiat, alium ejusdem Cypriani superius laudati locum afferimus ex ejus libro de Lapsis, pag. 186 praecitatae editionis. Eos hic objurgans sanctus episcopus, qui nimia quorumdam ministrorum facilitate ac benignitate decepti, Eucharistiam accipere non verebantur absque praevia ac publica poenitentia, licet recens essent in Deciana persecutione aut sacrificii aut libelli publico atque [Col. 0279B] immani facinore polluti, quique a diaboli aris, ut ipse aiebat, revertentes, ad Sanctum Domini sordidis et infectis nidore manibus accedunt; illos e contra pag. 190 mirifice laudat, »qui quamvis (en verba illius digna notatu) qui quamvis nullo sacrificii aut libelli facinore constricti, quoniam tamen de hoc vel cogitaverunt, hoc ipsum apud sacerdotes Dei dolenter et simpliciter confitentes, exomologesin conscientiae faciunt, animi sui pondus exponunt, salutarem medelam [XLI] parvis licet et modicis vulneribus exquirunt.« En igitur graviora, et maxime publica, delicta, quae a Communione arcebant, donec confessione, et poenitentia etiam publica, pro eorum gravitate, purgarentur; en leviora, eaque etiam occulta, quae Communionem quotidianam [Col. 0279C] minime impediebant, sed de quibus nihilominus, ob rei momentum et ob temporum acerbitatem, sibi quandoque Christiani illi anxio animo metuebant, et quorum causa sine exomologesi conscientiae ad Communionem accedere non audebant.

Sed aliud ad eamdem rem illustrandam praesto est monumentum, quod ad ipsam Chromatii nostri spectat aetatem; ideoque minime praetereundum. Apud divum siquidem Augustinum, loco superius relato epistolae ipsius ad inquisitiones Januarii, pars ea Christianorum, quae quotidianum eucharistiae usum commendabat, adversus partem alteram, quae non quotidianum potius, uti vidimus, suadebat; pars ea, inquam, ex communi procul dubio tunc vigente probataque doctrina, in sententiae suae favorem [Col. 0279D] aiebat, quod »peccata si tanta non sint, ut excommunicandus quisque judicetur, non se debet a quotidiana medicina Dominici corporis separare;« quod propterea de gravibus tantum, letalibusque, uti vocant, peccatis intelligi debet, quae sola confessionem sacramentalem exigebant, et pro reatus modo poenitentiam, ut quis ad eucharistiam accedere posset; unde fiebat, quod quotidiana illa Communio necessario interdum a Christianis illis intermitti deberet, qui peccatis hujusmodi essent obnoxii. Libere itaque Fideles antiqui ad sacram Communionem, vel quotidie, vel certe frequentissime, accedebant absque sacramentali confessione, nisi aliquo peccato se obstrictos aliquando sentirent, quod [Col. 0280A] grave esset, aut saltem grave esse formidarent, prout superius asserebamus. Atque haec de insigni Chromatii loco, ubi quotidianae aut certe frequentissimae Fidelium Communionis, eo tempore in Aquileiensi quoque Ecclesia vigentis, sermo habetur.

Textum nunc alium sancti Chromatii nobis indicat Ceillierus, qui ad matrimonium pertinet; cujusque propterea hoc loci meminisse leges quaedam civiles super matrimonii argumento, quae praeteritis hisce annis in Gallia conditae, atque huc quoque mox allatae, non sine gravissima religionis injuria et bonorum omnium indignatione obtinuerunt, nos quodammodo impellunt. Textus itaque est hujus modi. »Ipse enim (Dominus) ait: Quod ergo Deus conjunxit in unum, homo non separet . . . . aperte [XLII] demonstrans, [Col. 0280B] eum contra Dei agere voluntatem, qui matrimonium a Deo junctum illicita divortii separatione temerare praesumpserit. Unde non ignorent, quam grave apud Deum damnationis crimen incurrant, qui per effrenatam libidinis voluptatem (absque fornicationis causa) dimissis uxoribus, in alia volunt transire conjugia. Quod idcirco se credunt impune committere, quia humanis et saeculi legibus id videtur permissum, nescientes in hoc se gravius ac magis delinquere, quia humanas leges divinis praeferant; ut quod illicitum Deus esse constituit, ideo licitum credant, quia ab homine sit libere permissum.« Ita sanctus Chromatius, tractatu in hac editione 10, num. 1. Duas habet partes hic textus: primam nempe, in qua simpliciter exponit Chromatius [Col. 0280C] Servatoris nostri doctrinam Matthaei V, 31, 32: Ego autem dico vobis: quia omnis qui dimiserit uxorem suam, excepta fornicationis causa, facit eam moechari; alteram vero, in qua eos arguit, qui humanarum legum praetextu, divinam constitutionem de conjugii religione solvebant, quique inde etiam crimen suum augebant, quod leges humanas divinis sanctionibus anteferrent.

De priori hujus textus parte nihil est quod dicamus. Tillemontius enim, atque post eum Fontaninus, et novissime quoque Ceillierus animadverterunt, nequaquam Chromatium ibidem ita locutum fuisse, ac si novum matrimonium, dimissa uxore adultera, contrahi posse existimaret; sed Evangelistae verbis nihil ipsum addidisse, nihil super hac [Col. 0280D] re sententiae suae protulisse, hac quaestione, de matrimonio ob adulterium, si lubeat, dissolvendo, nondum fortasse tunc excitata. De altera vero parte nonnihil dicamus oportet, postquam postremis Gallo-Italae dominationis legibus temerata matrimonii sanctitas fuit. De antiquis, seu romanae reipublicae, seu Romani imperii legibus loquebatur sanctus Chromatius, dum scriberet: Quod idcirco se credunt impune committere, quia humanis et saeculi legibus id videtur permissum. Hae porro leges, ut norunt Romani juris periti, matrimonii solutionem permittebant, exempli gratia, ob mortem quoque civilem, seu fictitiam, unius partis, qualis intercedere dicebatur, ubi quis in captivitatem seu servitutem redigeretur: [Col. 0281A] permittebant etiam ob deportationem, quasi deportatus effectus fuisset servus poenae. Permittebant insuper matrimonii solutionem per mutuum partium consensum; quae solutio bona gratia fieri dicebatur, ad distinctionem aliarum solutionum quae dicebantur fieri ex causa. Cum leges hujusmodi ab ethnicis dominatoribus [XLIII] conditas, qui Deum non noverant, invenisset christiana religio in universo Romano imperio vigentes, christiani gregis moderatores in eo procul dubio toti fuerunt, ut qui Christo nomen dabant, civiles leges matrimonia respicientes insuper haberent, divinamque indissolubilis matrimonii originem ipsi intuerentur, novo etiam, ea ipsa de causa quia solvi non potest, Sacramenti honore a Christo Domino cumulatum.

[Col. 0281B] Corinthios propterea, qui ex gentilitate ad Ecclesiam venerant, en quomodo super matrimonii vinculo ex Christi Domini doctrina, contra ac civiles ethnicorum leges permitterent, monebat Apostolus I Cor. VII, 10, 11: Iis, qui matrimonio juncti sunt, praecipio non ego, sed Dominus, uxorem a viro non discedere: quod si discesserit, manere innuptam, aut viro suo reconciliari. Et vir uxorem non dimittat. Hinc ad Polycarpum scribens etiam martyr Ignatius in sua epistola genuina num. 5, apud Cotelerium Patres Apostolici vol. II, pag. 41, supra citatae editionis Amstelaedamensis 1724, ita praecipiebat: »Sororibus meis dicito, ut Dominum ament, et maritis contentae sint carne ac spiritu. Similiter et fratribus meis manda, in nomine Jesu Christi, diligant conjuges [Col. 0281C] suas, sicut Dominus Ecclesiam . . . . Decet vero ut sponsi et sponsae, de sententia episcopi conjugium faciant; quo nuptiae sint secundum Dominum, et non secundum cupiditatem.« In hanc posteriorem Ignatii sententiam en quomodo eleganter scripserit etiam Tertullianus libro II ad Uxorem, num. 8: »Unde sufficiamus ad enarrandam felicitatem ejus matrimonii, quod Ecclesia conciliat, et confirmat oblatio, et obsignat benedictio, Angeli renuntiant, Pater ratum habet?« In Constitutionibus autem Apostolorum, vulgo Clementis Romani, sed veteribus illis quidem, et sua auctoritate praeditis, haec Apostolorum nomine dictata de matrimonii nexu indissolubili habentur libro VI, cap. 14, apud citatum Cotelerium Patres Apostolici vol. I, pag. 346 ejusdem editionis. [Col. 0281D] »Significamus vobis . . . . matrimonium legitime contrahendum: tale enim culpa vacat; quia et a Domino aptatur uxor viro . . . . Non ergo post nuptias liceat ejicere inculpatam . . . . Nam Dominus dicit: Quae Deus junxit, homo non separet: Uxor quippe, consors est vitae, ex duobus in unum corpus a Deo adunata: qui autem unum rursus in duo dirimit, hostis est creationis Dei, et divinae providentiae adversarius.« Hinc et principibus ipsis paganis, christianae religioni, infensis, Christique fidelium insectatoribus, [Col. 0282A] sanctus Justinus Martyr Apologia I, num. 15, [XLIV] pag. 52 editionis Maurinae Parisiensis 1742, allata prius Evangelica illa lege Matthaei V, 32, et XIX, 9: Qui ducit repudiatam ab altero viro, moechatur, seu, ut Vulgata nostra habet, Qui dimissam duxerit, adulterat, sive moechatur, aperte scribere non metuebat, quod »etiam ii, qui ex lege humana duplex matrimonium ineunt (id est, qui, prima dimissa uxore, alteram ducunt, prout leges illae Romanorum permittebant) . . . . peccatores sunt apud magistrum nostrum.«

Ex his itaque intelligimus priorum saeculorum Christianos, ex gentilitate factos, et jam diu Romanae legislationi assuetos, apprime edoctos a suis pastoribus fuisse de christiani matrimonii dignitate, ac [Col. 0282B] de praecipuis ejusdem legibus, quae certe cum legibus aut Romanae reipublicae aut imperii stare non poterant. Jam satis igitur apparet, quid sibi voluerit Chromatius noster, dum suae aetatis admoneret Christianos, quam grave apud Deum damnationis crimen incurrerent, qui per effrenatam libidinis voluptatem, dimissis uxoribus, in alia volebant transire conjugia; et hoc idcirco se credebant impune committere, quia humanis et saeculi legibus id videbatur permissum; nescientes in hoc se gravius ac magis delinquere, quia humanas leges divinis praeferebant; ut quod illicitum Deus esse constituit, ideo licitum crederent, quia ab homine fuerit libere permissum. Hic autem unum annotare pretium operis existimamus: nimirum paulo ante quam haec Chromatius pro Aquileiensibus suis [Col. 0282C] scriberet, eadem Mediolani docuisse gregem sibi creditum etiam Chromatii amicum, ejusdemque uti perhibetur ad episcopatus apicem initiatorem, Ambrosium episcopum, quoad easdem Romanas leges ad connubia pertinentes; quae, praeter ea quae superius memorabamus, hoc quoque contra divinam legem habebant, ut adulterii judicio non teneretur conjugatus cognoscens solutam, quamvis adulterii crimine damnaretur conjugata solutum admittens. »Vos, inquit, moneo viri, maxime qui ad gratiam Domini tenditis, non commisceri adulterino corpori . . . . Nemo sibi blandiatur de legibus hominum. Omne stuprum adulterium est, nec viro licet quod mulieri non licet. Eadem a viro, quae ab uxore, debetur castimonia. Quidquid in eam, quae non sit legitima [Col. 0282D] uxor, commissum fuerit, adulterii damnatur crimine. Ergo advertistis quid debeatis cavere, ne quis Sacramentis se indignum praebeat.« Ita Sanctus Doctor de Abraham lib. I, cap. 4, num. 25, qui liber, juxta Maurinos editores, exaratus fuit circa annum 387 [(a) 1Kb] .

[Atque haec quidem ad Chromatii nostri illustrationem sufficiunt, in eo quod de matrimonio Christianorum scripsit, accepta ex lectione Evangelica, quam explanabat, occasione. Plura nihilominus ut hic addamus rei gravitas exigit, necnon timor quoque, [Col. 0283A] quod ex memorata, cui obnoxii fuimus, Gallica legislatione nonnulli adhuc decipiantur, ut principibus christianam religionem colentibus, et fidem catholicam profitentibus, in catholicorum subditorum matrimonia jus asserant, quod sibi Romanorum leges vindicabant. Argumentum igitur ut prosequamur post allata veterum testimonia, quibus curam ostendebamus magistrorum nostrorum in erudiendis fidelibus quae lex divina doceret contra ac humanae leges paganorum de re connubiali sanxissent; animadvertere primo juvat, nulla, quod sciamus, trium priorum saeculorum, et quarti quoque adulti, exstare exempla, quae christianum aliquem ostendant, qui sciens ac volens vigore legum saecularium quas superius memorabamus, ac proinde captivitatis praetextu, [Col. 0283B] servitutis, deportationis, mutuive consensus, conjugii semel, ac legitime christiano more initi solutionem fecerit, aut tentaverit, novumque inire praesumpserit.

Fabiolam quidem Romanarum mulierum nobilissimam prodit sanctus Hieronymus epistola in editione Vallarsii 77, ad Oceanum, quae sub finem saeculi quarti, dimisso criminosissimo viro, alteri, eo superstite, nupserat, earumdem similiter legum mundanarum favore, quae id permittebant: »quia, inquit, persuaserat sibi, et putabat a se virum jure dimissum, nec Evangelii vigorem noverat, in quo nubendi universa causatio, viventibus viris, feminis amputatur.« Sed hic Fabiolae lapsus, ex ignorantia potius, quam ex animi pravitate ortus, in Ecclesiae tandem rediit utilitatem, ob publicam hujus feminae, solemnemque [Col. 0283C] poenitentiam tota spectante Romana urbe peractam, de qua tam praeclare sanctus doctor in citata epistola post illius decessum scripta, quae ad annum pertinet 399, ubi etiam de Christianorum connubiis ea occasione verba faciens respectu legum Romanarum, celebre illud protulit, quod nempe super hac re, »Aliae sunt leges Caesarum, aliae Christi; aliud Papinianus, aliud Paulus noster praecipit.«

Abusus itaque aliquot in christianorum matrimoniis serius, ut videtur, irrepserunt: et Chromatius noster aut primus, aut certe e primis videri poterit, qui eorum meminerit, eosque objurgaverit, qui illarum legum favore, in casibus fortasse ab eisdem memoratis, impune credebant se posse uxores dimittere et ad nova conjugia convolare. Probabiliter in [Col. 0283D] hanc sententiam aliqui facillime tunc ruebant, quia vetustas illas leges, ab ethnicis principibus olim dictas, neutiquam abrogatas a Constantino Magno aliisque christianis imperatoribus viderant; minime interim attendentes, nihil posse leges hominum adversus legem Dei, simulque veteres leges ipsas humanas matrimonium respicientes, quae sub christianis imperatoribus adhuc vigebant, eos tunc tantum afficere, qui paganis superstitionibus erant implicati, quique diu post Ecclesiae pacem in Romano imperio, tum Orientis, tum Occidentis, et auctoritate, et numero valuerunt.

Temporis progressu, et frigescente christianae institutionis fervore, irruentibus etiam, quinto praesertim [Col. 0284A] Ecclesiae saeculo, in Romanum imperium barbarorum agminibus, necnon ingruentibus simul ubique terrarum calamitatibus, morum illa castitas, quae fideles aetatis praeteritae distinguebat, desiderata fuit, et matrimoniorum maxime sanctitas labefactari hac atque illac coepit, ut propterea episcopi per orbem constituti conquererentur de violatis super hac re Evangelii legibus, et Romani pontifices non semel debuerint apostolico robore pro divina lege de matrimoniorum indissolubili firmitate pugnare. Ecce igitur vel ab initio quinti saeculi Exuperium episcopum Tolosanum requirentem sanctum Innocentium papam Primum, quid de his censeri deberet, qui, interveniente repudio ab humanis legibus permisso, alii se matrimonio copularunt: et ecce Romanum ipsum pontificem [Col. 0284B] eidem ad hoc postulatum in haec verba respondentem epistola 6, cap. 6, apud Coustantium Epistolae Romanorum Pontificum, col. 794, 795, quae epistola refertur ad annum 405. »De his etiam, inquit, requisivit dilectio tua, qui interveniente repudio, alii se matrimonio copularunt. Quos in utraque parte adulteros esse manifestum est. Qui vero vel uxore vivente, quamvis dissociatum videatur esse conjugium ad aliam copulam festinarunt, neque possunt adulteri non videri, in tantum, ut etiam hae personae, quibus tales conjunctae sunt, etiam ipsae adulterium commisisse videantur, secundum illud, quod legimus in Evangelio: Qui dimiserit uxorem suam, et duxerit aliam, moechatur: Similiter et qui dimissam duxerit, moechatur, et ideo omnes a communione [Col. 0284C] fidelium abstinendos. De parentibus autem aut de propinquis eorum, nihil tale statui potest, nisi incentores illiciti consortii fuisse detegantur.«

Doctrinam hanc praedicaverat paulo pridem etiam divus Augustinus in libro de Bono Conjugali, cap. 7 et 8 (quem librum juxta Maurinos editores scripserat anno circiter 401); et hoc mentione facta quoque jurium gentilium, quae aliter se habebant ac Evangelica dictata. »Interveniente, aiebat, divortio, non aboletur illa confoederatio nuptialis: ita ut sibi conjuges sint, etiam separati; cum illis autem adulterium committant, quibus fuerint etiam post suum repudium copulati, vel illa viro, vel ille mulieri. Nec tamen nisi in civitate Dei nostri, in monte sancto ejus, talis est causa cum uxore. Caeterum aliter se [Col. 0284D] habere jura gentilium, quis ignorat, ubi interposito repudio sine reatu aliquo ultionis humanae, et illa cui voluerit nubit, et ille quam voluerit ducit.« Idem sanctus doctor libro II de Conjugiis adulterinis, cap. 8 (quos libros scripsit anno Christi 419, ut iidem annotant Maurini editores) idem, inquam, sanctus Augustinus eos redarguebat Christianos, qui uti aiebat, »potius eligunt maximeque in hac causa (de qua tunc scilicet disserebat, eratque de repudio uxorum ob adulterium) potius eligunt, maximeque in hac causa, mundi legibus subditi esse quam Christi, quoniam jura forensia non eisdem, quibus feminas, pudicitiae nexibus viros videntur obstringere.« Et libro I de Nuptiis, et Concupiscentia, cap. 10 (qui [Col. 0285A] liber ad eumdem annum nuper citatum pertinet iisdem auctoribus Maurinis) de repudio loquens ob uxoris sterilitatem, ita docebat. »Hoc custoditur in Christo et Ecclesia, ut vivens cum vivente in aeternum nullo divortio separatur. Cujus sacramenti tanta observatio est in civitate Dei nostri, in monte sancto ejus, hoc est in Ecclesia Christi, quibusque fidelibus conjugatis, qui sine dubio membra sunt Christi, ut, cum filiorum procreandorum causa vel nubant feminae, vel ducantur uxores, nec sterilem conjugem fas sit relinquere ut alia fecunda ducatur. Quod si quispiam fecerit, non lege hujus saeculi, ubi interveniente repudio sine crimine conceditur cum aliis alia copulare connubia . . . . . sed lege Evangelii reus erit adulterii; sicut etiam illa, si [Col. 0285B] alteri nupserit.«

Non solum autem repudii abusum, novumque inde conjugium, seu adulterii, seu sterilitatis causa, ex saeculi legibus licitum sibi faciebant interdum infirmi quidam in fide, maleque morati christiani; sed ad novas etiam nuptias earumdem legum subsidio, quandoque convolabant, si altera ex partibus in captivitatem duceretur. Accidit et hujusmodi casus superius citato sancto papae Innocentio, uti colligimus ex ejus epistola apud Constantium 36, col. 909, 910, quae epistola ibidem incerti temporis dicitur, licet accurantius fortasse incerti anni dici debuerit, ob indicatum ibidem procellae barbaricae tempus, id est, ut videtur, Italiae ab Alarico invasionem, et Romanae urbis direptionem, quae duae calamitates anno 409 et [Col. 0285C] 410 contigerunt, et post quas epistola illa verisimiliter data fuit, ob casum ea occasione facile natum, En autem quomodo sanctus Pontifex super hac re scripserit cuidam Probo, qui vir in auctoritate saeculari constitutus fuisse videtur, et fortasse hoc super negotio judex a parte noxia invocatus; cujusque certe de ea re cognoscere maxime interesset. »Innocentius Probo. Conturbatio procellae barbaricae facultati legum intulit casum. Nam bene constituto matrimonio inter Fortunium et Ursam captivitatis incursus fecerat naevum, nisi sancta religionis statuta providerent. Cum enim in captivitate praedicta Ursa mulier teneretur, aliud conjugium cum Restituta Fortunius memoratus inisse cognoscitur. Sed favore Domini reversa Ursa nos adiit, et nullo diffitente, [Col. 0285D] uxorem se memorati perdocuit. Quare, domine fili merito illustris, statuimus, fide catholica suffragante, illud esse conjugium, quod erat primitus gratia divina fundatum; conventumque secundae mulieris, priore superstite, nec divortio ejecta, nullo pacto posse esse legitimum.« Haec integra Innocentii papae Primi super hoc eventu epistola est. Hic porro videas humanas leges (Romani scilicet imperii legislationem) facultatem Fortunio dedisse, uxore Ursa captivitate detenta, aliud ineundi cum Restituta conjugium. Videas prius cum Ursa conjugium dici a sancto Pontifice bene constitutum, et gratia divina fundatum; id est jure divino firmatum, et gratia divina, sacramenti scilicet, roboratum, ut proinde [Col. 0286A] nulla posset humana constitutione dissolvi. Videas demum religionis statutis et catholicae fidei regulis imponi silentium legibus saeculi, et Pontificis auctoritate illegitimam judicari, quod illae probabant.

Alium casum alia procella barbarica obtulit postea apostolicae sedi, sancto Leone Magno Pontifice. Haec Attilana clades fuit, quam subiit Aquileia, urbs Venetiae princeps, anno 432, unde Aquileiensium multitudo in captivitatem a Barbaris abducta fuit. Quod fecit supra Fortunius ex facultate Legum mundanarum ob captivitatem Ursae uxoris, hoc sibi faciendum putarunt Aquileienses quaedam mulieres, quae viros suos captivos habebant; ut scilicet solitudine cogente, necnon veterum etiam legum suffragante favore, alios sibi maritos loco captivorum cooptarent; [Col. 0286B] quorum tamen nonnulli, statu rerum in meliora converso, remearunt, et uxores suas, licet aliis conjunctas viris, repetebant. Novitas procul dubio hujus casus in Aquileiensi Ecclesia, ratione etiam circumstantiarum, effecit, ut sanctus Nicetas, qui tunc Aquileiensium erat episcopus, sedem apostolicam sibi consulendam proponeret. Hoc autem fecit, tum per Adeodatum Romanae Ecclesiae diaconum, qui tunc Aquileiae aderat; tum etiam per epistolas suas, aut aliud scriptionis genus, uti conjectando propugnavimus cum de Nicetae scriptis ageremus.

Quid vero sanctus Leo papa respondit? »Quia novimus scriptum, inquit sanctus Pontifex, quod Deo jungitur mulier viro; et iterum praeceptum agnovimus, ut quod Deus junxit, homo non separet: necesse [Col. 0286C] est ut legitimarum foedera nuptiarum redintegranda credamus, et remotis malis, quae hostilitas intulit, unicuique hoc, quod legitime habuit, reformetur; omnique studio procurandum est, ut recipiat unusquisque, quod proprium est.« Deinde postquam pro casus singularitate, et pro circumstantiis in supplicatione enarratis, quae ex responsione apparent, culpabiles tunc, et usque ad id temporis, eos non judicavit, qui personas assumpserunt maritorum, qui jam non esse existimabantur, et in mulieribus quoque eadem ipsa de causa rem excusabilem dixit quod novos sibi maritos comparaverint; haec de ipsis mulieribus, quorum viri redierant, easque in consortium pristinum revocabant, subjecit: »Si autem aliquae mulieres ita posteriorum virorum amore sunt captae, [Col. 0286D] ut malint his cohaerere, quam ad legitimum redire consortium, merito sunt notandae; ita ut etiam ecclesiastica communione priventur; quae de re excusabili contaminationem criminis elegerunt, ostendentes sibimet pro sua incontinentia placuisse, quod justa remissio poterat expiare. Redeant ergo in suum statum voluntaria redintegratione conjugia; neque ullo modo ad opprobrium malae voluntatis trahatur, quod conditio necessitatis extorsit: quia sicut hae mulieres, quae reverti ad viros suos nolunt, impiae habendae sunt; ita illae quae in affectum ex Deo initum redeunt, merito sunt laudandae.« Haec sanctus Leo Magnus epistola ad Nicetam episcopum Aquileiensem, quae 159 est in editione fratrum Balleriniorum, [Col. 0287A] et ad annum pertinet 458, qui est annus ab Aquileiae excidio sextus. Atque haec quoque ex divinae legis praescripto, simulque ex evangelica institutione, contra ac Romanae reipublicae, Romanique imperii leges, tantopere celebratae, aliquando sanciverint.

Siluerunt postea Romanae leges super matrimoniorum dissolvendorum libertate, atque tunc maxime cum christiana religio, idololatria tandem exstincta, in toto orbe Romano sola religio fuit. Imperatores ipsi christiani post Constantinum Magnum, etiam ethnicorum cultu superstite, modum aliquem pro temporum ratione posuerunt antiquae repudiorum ac divortiorum ex Romana legislatione licentiae: ac demum eo tandem prostrato, leges ipsae antiquatae fuerunt, jurisperitorum deinde eruditioni, ac litteratorum [Col. 0287B] ingenio unice relictae. Post Romani imperii occasum, cum tot undique dominatus ac regna surrexerint, aliisque vicissim cadentibus emerserint alia, cumque ex Romano praesertim jure veluti ex veteri, ac celeberrimo fonte aequitatis atque justitiae, in his quae mere humani sunt juris, leges sibi sanciverint; nulla Christianorum, et maxime Catholicorum, dominatio fuit, quae contra legem Dei, et Evangelicam doctrinam reviviscere fecerit, quae Romani legum latores antiqui tradiderant de matrimoniorum solutione per repudium, atque divortium, et causa captivitatis, servitutis, deportationis, aut ex mutuo partium consensu. Id nostrae serae aetati tandem fuerat reservatum, ut ex dominatione nuperrima, quam rerum vicissitudines, justo Dei judicio [Col. 0287C] permittente, in potestatem amplissimam ex principiis exiguis extulerunt, quaeque se ad fallenda hominum studia christianam atque catholicam praedicabat; ut, inquam, ex ea codicem legum haberemus, dominatoris nomine NAPOLEONEM communiter nuncupatum, et toti pene Europae, qua vi, qua blanditiis, qua negotiatione indictum; in quo posthabito divino jure, neglectisque Evangelicis institutis, revocarentur in usum, quae tamdiu obsoleverant, Romanorum veterum, qui Deum non noverant, leges matrimonii sanctitatem afficientes. Quis non exhorruit, quis non ingemuit, dum ibidem, exempli gratia, poenam infamiae, mortem civilem appellatam, intellexit causam dici solutionis vinculi conjugalis, adulterium quoque alterutrius partis; immo mutuum etiam, atque [Col. 0287D] constantem consensum conjugum? Mittimus caetera super hac re ab eodem codice constituta, et divinis legibus, doctrinaeque Ecclesiae catholicae repugnantia, quae addere hic possemus, si singula persequi esset animus, aut instituti nostri ratio pateretur.

Paucos quidem habuit inter Catholicos codex ille anticatholicus qui eo jure uti voluerint ad matrimonii sanctitatem violandam: atque hi vel ex eorum numero fuerunt, qui perditissimi hominum appellari possunt ob profligatos mores, religionemque penitus e corde excussam: vel ex eis, qui pro quadam ingenii mentisque levitate facile decipiuntur, et a recto tramite non sua quidem sponte, sed impiorum potius [Col. 0288A] vafrorumque perversis consiliis avelluntur. His porro miseris, qui matrimonii sanctitatem non mentis cordisque improbitate, sed deceptione correpti prostituerunt, aptissime Chromatius noster hac etiam aetate dixisset: »Quod idcirco se credunt impune committere, quia humanis, ac saeculi legibus id videtur permissum, nescientes in hoc se gravius ac magis delinquere, quia humanas leges divinis praeferunt, ut quod illicitum Deus esse constituit, ideo licitum credant, quia ab homine sit libere permissum.«

Sed gratiae tandem immortales Deo optimo maximo, sospitatori, ac vindici peragantur; quod proxime praeteritis annis 1814 et 1815, accitis in unum, suo divino numine, semel et iterum totius Europae viribus, mireque compactis omnium principum ac populorum, [Col. 0288B] licet natione, lingua, moribus, religione negotiisque sejunctorum, in eumdem scopum voluntatibus, dominationem illam procacem, quae se contra Deum, ejusque leges sanctissimas, et contra Ecclesiam catholicam divinarum legum propugnatricem, superbissime erexerat, contrivit demum, prostravit, penitusque delevit; ut exemplo saeculis omnibus esse possit, quam vere scriptum sit, quod non est sapientia, non est prudentia, non est consilium contra Dominum, Prov. XXI, 30; et quod ipse Dominus dissipat consilia gentium, reprobat autem cogitationes populorum, et reprobat consilia principum, Psal. XXXII, 10. Et nunc reges itaque intelligite: erudimini, qui judicatis terram; ita rex sanctissimus, divino spiritu afflatus, reges omnes orbis terrarum, [Col. 0288C] qui futuri essent, admonebat, Psal. XI, 10. Sed de hoc jam satis.]

[XLV] Post dicta quaedam, quae expendimus, sancti Chromatii, praeterire nunc silentio non licet elogium, quo eumdem sanctum praesulem exornavit Rufinus presbyter in Prologo ad Chromatium ipsum, in Tractatum Origenis super librum Jesu Nave, quodque inter Veterum de Chromatio Testimonia collocavimus. Chromatium nostrum, sanctum papam, venerabilem papam, pluries dixerat sanctus Hieronymus; communi tamen illorum temporum dicendi scribendique ratione, cum de episcopis sermo esset: dixerat quoque (quod commune non erat) episcoporum doctissimum; immo episcoporum sanctissimum atque doctissimum, uti in eisdem Veterum testimoniis videre est. Ipse autem [Col. 0288D] Rufinus venerandum Patrem appellaverat Chromatium, necnon una cum Eusebio ejus fratre, atque Jovino, opinatissimum et probatissimum in Ecclesia Dei episcopum, prout in citatis Testimoniis. Verum multa et magna Chromatii merita ipse simul congerit, atque eodem tempore quae illius quodammodo merita praecipua fuerint ostendit in citato Prologo, dum eum simpliciter Beseleheli Israelitae comparat, et Beselehelem nostri temporis Chromatium dicit. Beselehelem porro nemo ignorat, Exodi XXXI, a Deo vocatum, et impletum Spiritu Dei, sapientia, et intelligentia, et scientia in omni opere, ad excogitandum quidquid fabre fieri potest ex auro, et argento, et aere, marmone, et gemmis, et diversitate lignorum, in exstructione [Col. 0289A] Tabernaculi, quam Moysi Deus ipse mandaverat. Spirituali itaque sensu haec intelligit de Chromatio Rufinus, dum ipsum Beselehelem sui temporis nominat. Quid igitur ex hoc Rufini elogio in laudem Chromatii eruamus? Quod Rufinus de Chromatio scribebat in Prologo in Tractatum Origenis super librum Jesu Nave, hoc ipsum sanctus Gregorius Nazianzenus de sancto Basilio Magno Oratione in laudem ejusdem pag. 346 editionis Parisiensis Morell anae 1609, eumdem nimirum et ipse Beselehelem spirituali sensu appellans, atque hoc pacto sermonem instituens. »Deinde quoniam aeque imperfecta res est, actio sermone destituta, et sermo ab actione remotus, idcirco actionis subsidium sermoni adjungebat (Basilius), alios nimirum adiens, ad alios legationem [Col. 0289B] mittens; alios accersens, admonens, arguens, increpans, minis insectans, probris incessens, pro gentibus, pro urbibus, pro singulis etiam hominibus certamen suscipiens, omne salutis genus excogitans, undecumque medicinam morbo adhibens; Beselehel ille, ille, inquam, divini fabricator Tabernaculi, materiam omnem et artem ad opificium accommodans, atque omnia contexens, [XLVI] ad eximiam quamdam unius operis pulchritudinem et concinnitatem.« Haec sub Beselehelis figura de Basilio Nazianzenus.

Haec eadem itaque voluisse Rufinum de Chromatio praedicare, dum ipsum Beselehelem sui temporis appellavit, merito inferimus. Sunt quidem aliqua Chromatii episcopi satis nota, quae Fontaninus atque De Rubeis expenderunt, quorumque meminere Tillemontius [Col. 0289C] quoque atque Ceillierus; ex quibus Chromatium nostrum dignissimum intelligimus, qui spirituali sensu Beseleheli illi antiquo, divini Tabernaculi fabricatori, compararetur. Ejusmodi nimirum sunt quae gessit dum presbyter esset sub episcopo Valeriano, maxime vero in concilio Aquileiensi anni 381 contra Arianos episcopos Palladium et Secundianum. Ejusmodi sunt quae post Valerianum egit episcopus ipse Aquileiensis, et verbo et exemplo; cujus testimonia prostant in Sermone qui superest de octo Beatitudinibus, et in reliquiis Commentarii quem scripserat in Matthaeum; ut nihil dicamus de aliis quae procul dubio elucubravit, quaeque injuria temporum perierunt. Addamus operam, quam ipse adhibuit apud Hieronymum, suppeditatis etiam pecuniarum [Col. 0289D] subsidiis, ut studia sua in sacrae Scripturae libris ad totius Ecclesiae utilitatem prosequeretur; nec non stimulos quos admovit Rufino, quem ex Oriente reducem presbyterorum suorum Aquileiensium albo ipse adscriptum voluit, ut Graecam Eusebii Historiam ecclesiasticam Latinis litteris donaret, et ut alia quoque ex Graecorum opibus conferret ad aedificationem divini Tabernaculi, prout sunt Origenis homiliae, seu Oratiunculae in librum Josue. Susceptum vero a Chromatio nostro pro Joanne Chrysostomo patrocinium, fervorem pietatis illius et vigorem fidei ostendit, qui nulla locorum distantia coerceretur, nullis difficultatibus atterreretur, nulla quoque temporalis potentiae acerbitate frangeretur; [Col. 0290A] quominus justitiae jura defenderet, Ecclesiae utilitatem, Dei honorem et gloriam in omnibus procuraret. Haec itaque celebria sunt, et publica Chromatii nostri merita in divini tabernaculi constructione: sed ad haec sola respexisse Rufinum non arbitror, dum eumdem Beselehelem nostri temporis appellavit. Ita scribebat Rufinus Aquileiae positus apud Chromatium, uti De Rubeis in dissertatione de Rufino; ideoque testis ipse erat totius et publicae et privatae vitae Chromatii: videbat nimirum, praeter ea quae publice nota erant; videbat, inquam, quid ad divini tabernaculi constructionem, veluti in suae officinae latebris, etiam absque testibus, operabatur; videbat labores [XLVII] Chromatii diurnos atque nocturnos, instantia illius quotidiana, et sollicitudinem totius [Col. 0290B] amplissimae dioecesis; quomodo scilicet susciperet in fide infirmos, quomodo debiles adjuvaret, quomodo obsecraret et admoneret, quomodo argueret, increparet, quemadmodum de Basilio Nazianzenus aiebat. Haec omnia simul sumpta Chromatium nostrum in Aquileiensi Ecclesia Beselehelem sui temporis constituebant in divini tabernaculi aedificatione: atque haec omnia Chromatii merita procul dubio respiciebat Rufinus, dum Chromatium Beselehelem sui temporis appellavit. Si fides autem habenda est Anonymo et antiquo auctori libelli, cui titulus: Cantuum et cursuum ecclesiasticorum origo: cujus textum in testimoniis ultimo loco posuimus, et de quo in lucubratione sua etiam Fontaninus, Chromatium nostrum dixerimus de ecclesiastica quoque liturgia bene fuisse meritum [Col. 0290C] in Ecclesia Aquileiensi, atque hac etiam de causa Beselehelem nostri temporis jure fuisse a Rufino presbytero suo appellatum: quod innuisse sufficiat.

Alia nunc nos manet dicendi materia, quae plurimorum quidem ursit ingenia, et de qua praecipue scripserunt Fontaninus atque De Rubeis in Lucubrationibus, quas Chromatii scriptis subjicimus; cur nimirum Chromatius hic noster Aquileiensis in prima Basileensi ejus scriptorum, quae supersunt, editione anni 1528 appellatus fuerit episcopus Romanus; et cur tamdiu ante editionem illam eumdem appellaverit sanctae Romanae antistitem Ecclesiae etiam beatus Flaccus Albinus, seu Alcuinus Abbas in libello adversus Haeresim Felicis episcopi, § 26, ubi textum ejusdem Chromatii refert de sanctissimo Trinitatis mysterio. Tota difficultas in [Col. 0290D] nomenclatione Alcuini esse videtur: nam Joannes Sichardus, qui editionem illam Basileensem adornavit, ideo Romani episcopi titulum Chromatio posuit, aut certe in suo quoque codice scriptum ipse ratum habuit, quia ita appellatum ab Alcuino abbate Chromatium invenit. Alcuinum vero nequaquam putaverim sponte sua appellasse Chromatium episcopum Romanum, seu Romanae Ecclesiae antistitem; sed id fecisse, quia ita dictum invenit in codice Scriptorum sive Opusculorum Chromatii, quo utebatur. Quid igitur de hac appellatione censendum?

In varia abierunt super hac re Eruditi, prout videre est in citatis Scriptionibus Duumvirorum nostrorum. Ipsi vero quid senserint, paucis accipe. Fontaninus [Col. 0291A] in Romani episcopi appellatione intellexit episcopum Ecclesiae Latinae, ad discrimen episcoporum Ecclesiae Graecae, seu Orientalis. De Rubeis vero in [XLVIII] suis Monumentis Ecclesiae Aquileiensis verisimile putavit episcopum Romanum dictum fuisse Chromatium per amanuensium, aut aliorum errorem; ac dici potius et scribi debuisse episcopum Romatium, aut Romatinum; ex patria nimirum, quam Chromatius habere potuerit in Portu Romatio seu Romatino, dioecesis tunc Aquileiensis, et ab Aquileia non ita longe dissito. Cum ante editionem Fontaniniani operis posthumi Monumenta sua vulgasset clarissimus hic auctor; hinc, cognita eruditi Praesulis opinione, in suis postea Dissertationibus variae eruditionis momenta omnia expendere voluit, quibus [Col. 0291B] Fontaninus suam opinionem fulcierat, eaque ad illam tuendam infirma esse monstravit: addiditque e vestigio, ubi opus esset, hypothesim aliam; ut scilicet episcopi Romani appellatione, quae maxime existimetur Chromati tempore, aut non ita post illius decessum, Scriptis ejus apposita, intelligi debeat episcopus catholicus, ad differentiam episcoporum Arianorum, qui tunc plurimi erant, atque etiam in Italia, postquam Gotthorum gens barbara, quae Arianismum profitebatur, eam invaserat.

Novissimus etiam editor Operum Alcuini, clarissimus Abbas Frobenius, in notatione ad Chromatii textum ab Alcuino relatum in libello adversus Haeresim Felicis episcopi, et hic inter Veterum Testimonia situm, licet incertum dixerit quo sensu Chromatius [Col. 0291C] Aquileiensis dictus fuerit episcopus Romanus in codicibus manuscriptis illius Scripta continentibus, addit nihilominus cogitatum suum, quod et nostro quoque De Rubeis in mentem venerat; nimirum in appellatione episcopi Romani forte descriptores inde deceptos fuisse, quod sanctus Hieronymus eumdem Chromatium episcopum, sanctum papam, et semel et iterum appellaverit. »Sed nemini vetus illa ac passim obvia honoris compellatio fraudi esse potuit.« aiebat clarissimus Vallarsius, idipsum animadvertens in Notationibus suis ad Aquileiensem Rufinum; ubi insuper Chromatium nostrum, non modo episcopum Romanum, et Romanae antistitem Ecclesiae, sed vere et absolute Pontificem maximum nuncupatum observat in Praefatione Rufini ad Chromatium in suam, [Col. 0291D] et Eusebii Caesariensis Latinam ab eo factam Historiam, ex editione Renati Laurentii De la Barre, et absque dubio ex manuscripto exemplari Rufiniano, quo usus hic editor fuit: decepit enim Antiquarii, ut Vallarsius scribit, neque assecuti qua ratione quove sensu diceretur Chromatius et Romanus episcopus, et Romanae antistes Ecclesiae, existimarunt hisce dicendi modis denotari proprie episcopum urbis Romae, et [XLIX] Romanae Ecclesiae cathedram obtinentem; ideoque non sunt veriti Exemplaria sua interpolare, ut etiam Pontificem maximum eumdem Chromatium dicerent. Videantur Rufini Aquileiensis Opera ex editione Vallarsii col. 209 et sequentibus, in subjectis eruditi viri Notationibus. Adeas insuper, si [Col. 0292A] lubeat, animadversiones nostras ad Fontanini Lucubrationem, quam Chromatii scriptis subjicimus, ubi de Pontificis maximi appellatione Chromatio attributa sermo est. Quid nunc igitur nobis post haec?

Placuit quidem semper, atque iterum placet, in hac tam incerta ac disceptata re, excogitatus clarissimi praelaudati viri Bernardi Mariae De Rubeis in Monumentis; ut scilicet in episcopi seu antistitis Romani vocibus amanuensium errorem suspicemur, qui Romanum facillime scriptitaverint, ubi Romatium, seu Romatinum legere ac transcribere debuissent; licet interea non aeque arrideat quod ipse subdit, dictum nempe Romatium sive Romatinum episcopum facile fuisse Chromatium, quia Portum Romatinum, seu non longe dissitam Concordiam urbem, habuerit [Col. 0292B] patriam. Cur vero Romatius seu Romatinus episcopus appellari potuerit Chromatius noster, qui dubio procul episcopus Aquileiensis fuit? Rem late enucleavimus in sancto Niceta episcopo Aquileiensi, qui pariter et Romanae civitatis episcopus, ut in aliquo Gennadii codice ms. ibidem indicato, ac in vetustissima quoque, immo prima editione rarissima Gennadiani operis (cujus exemplar apud clarissimum Maurum Boni, qui hoc nobis nuper humanissime significavit), et Romatianae, et Romatitianae, et Romaticiae civitatis dictus legitur. Non est hic tamen cur ad Auxiliariorum episcoporum morem in Ecclesia tunc temporis obtinentem recurramus, prout in sancto Niceta actum fuit: ordinatus namque a divo Ambrosio Mediolanensi Chromatius perhibetur Aquileiensium [Col. 0292C] episcopus statim ab obitu sancti Valeriani antecessoris: et certe Chromatii episcopalis gradus mentio nulla, nullum indicium, immo nulla conjectandi aut occasio aut necessitas, antequam Aquileiensis sedis episcopus esset. Sedisse itaque Chromatium nostrum, in episcopali jam Aquileiensi cathedra constitutum; sedisse, inquam, aliquando autumamus, potius quam Aquileiae, in Portu Romatio seu Romatino, qui tunc ad Aquileiensem episcopum pertinebat, quique tunc etiam ad Romatii seu Romatini fluvii ostium stabat, uti ex Plinio habemus; ideoque facillime appellatum episcopum Romatium seu Romatinum, potius quam Aquileiensem, a loco nimirum, ubi, circumstantiis ac vicissitudinibus compellentibus, et pluries fortasse [L] [Col. 0292D] adesse, et diutine quoque commorari debuerit. Rem itaque probabilem, ex alibi praesertim dictis de Chromatio ipso apud sanctum Nicetam, quam brevissime ostendamus.

Praemittere juvat, nondum Chromatii tempore ita residentiae, uti aiunt, episcopalis loca ubique fixa atque veluti sancita fuisse, prout sequentibus saeculis; ideoque liberum tunc episcopis, relicto etiam loco principali, intra propriae dioecesis fines quocumque vellent divertere, ibique quamdiu vellent commorari. Id vero obtinere maxime consueverat, ubi ratio adesset aliqua, quae eos reapse ad id consilii impelleret. Chromatius noster, post obitum Valeriani, Ecclesiae Aquileiensis clavum accepit [Col. 0293A] anno cadente 388, uti conjicit De Rubeis in Monumentis, et confirmat in Dissertationibus variae eruditionis. Hic autem ipse annus fuit, quo Aquileiensis urbs obsidionem pertulit ab exercitu Theodosii Magni Augusti, qui tyrannum Maximum insectabatur Aquileiam ingressum cum copiis suis, ibique brevi etiam ab Augusto ipso victore captum et capite damnatum. Chromatii tamen inauguratio Aquileiae probabiliter locum habuit post Augusti victoriam et Maximi necem, tranquillitate restituta. Cum non ita post Maximi casum tyrannidem arripuisset Eugenius, idem Theodosius in Italiam rediens anno 394, cum magna militum copia, ad Aquileiensem agrum pervenit, ubi commissum praelium fuit, quod exitium et mortem novo tyranno intulit. Anno 400, [Col. 0293B] et ab Eugenii internecione sexto, Alaricus Gotthorum dux in Italiam irrupit; et Aquileiensis regio prima omnium patuit cupiditati Barbarorum, qui tunc, non tam dominii acquirendi, quam praedae abducendae causa advenerant. Post Alaricum, tunc demum Italia pulsum, eadem qua ille, improba mente, etiam Radagaisius, alter Gotthorum dux, anno 404 aut insequente, Italiam ingressus, Aquileiensem itidem agrum tentavit, multisque locis vastatis, in Thuscia tandem occubuit. Quid porro in illis angustiis Chromatius episcopus Aquileiensis? Nil certe mirum, ab Aquileiensi civitate et agro illum et semel, et iterum atque iterum recessisse, ac duabus praesertim postremis hisce vicibus moram etiam diuturniorem eo loci protraxisse, quem sibi [Col. 0293C] praetulerat incolendum: atque ita id factum, ut ejus loci episcopus, potius quam civitatis Aquileiensis, quodammodo videretur. Romatium vero Portum, seu Romatinum, ad fluvium ejusdem nominis, locum reapse fuisse secessioni Chromatii tunc temporis opportunum, sive illius Portus nomine locum intelligamus, qui nunc Portus-Gruarius supra Concordiam, [LI] sive alium post Concordiam, a Plinio memoratum, ad fluvii ejusdem ostium, unde in Aestuarium labitur, quod probabilius quoque videtur; locum hunc, inquam, secessioni Chromatii opportunum fuisse, tum ad bellicas Romanorum turbas vitandas, tum ad Barbarorum incursus declinandos, facile quisque, ni fallimur, intellexerit, qui Romanas vias tunc celebres noverit, maxime vero illam, [Col. 0293D] sive Flaminiam dixeris, sive Postumiam, quae ab Aquileia per Venetiam atque Aemiliam ad primas Italiae urbes, ac demum ad ipsam Orbis Metropolim ducebat; et a qua, tum Romatius seu Romatinus Portus, tum fluvius ejusdem nominis, ad laevam ejusdem viae ab Aquileia venientibus, quasi ignotus, aut minus certe a Barbaris tunc alio tendentibus expetitus, distabat. Ex hoc igitur Romatio seu Romatino Portu, ad quem probabiliter Chromatius noster, et bellicas turbas, et Barbarorum incursus devitans, identidem ventitabat, et ubi aliquamdiu fortasse commoratus fuit; ex hoc, inquam, Romatii seu Romatini episcopi nomen obtinuit, quod amanuensis aliquis minus intelligens, facillime, aut una [Col. 0294A] dempta syllaba, aut altera in unam litteram immutata, in Romani episcopi titulum convertit, qui tantae disceptationis causam eruditis tandem posterioris aetatis praebuisset.

Neque vero singulare hoc exemplum in Chromatio episcopo quispiam crediderit, ut pro nomenclatione episcopi Aquileiensis, aliam obtinere potuerit, Episcopi nempe Romatii aut Romatini, ex mora quam in Romatio seu Romatino veteri Portu fortasse fecerit aliquando, ad pacatius et securius domicilium capessendum. Aquileiensis ipsa Ecclesia insigne hujusce rei nobis exhibet argumentum, quod revocari nequit in dubium. Constat Aquileienses antistites, Aquileia ob coeli malignitatem relicta, diu sedem stabilem in civitate Fori Julii habuisse, octavo praesertim [Col. 0294B] saeculo atque nono, prout De Rubeis in Monumentis ostendit capite 36. Atqui ex hoc Forojuliensi domicilio Aquileiensium antistitum, et ipsi quoque episcopi Forojulienses, eo tempore, etiam in publicis monumentis, potius quam Aquileienses dicti fuere; et Aquileiensis ipsa Ecclesia denominationem accepit Ecclesiae Forojuliensis. Videantur hujus rei documenta in sancto Niceta, capite 6, p. 133 et seq. Neque deest aliud vigens exemplum in Aquileiensi olim provincia, quae nunc provincia Utinensis est, post patriarchalis illius Ecclesiae partitionem in archiepiscopales sedes duas. Concordiensis civitas episcopalis, utinensi metropolitanae addicta, quae cathedralem habet pervetustam, et aedes [LII] etiam episcopales prope eam positas; raro tamen, statisque [Col. 0294C] tantum per annum horis potius quam diebus videt episcopum suum, qui perpetuum ac stabile habet domicilium, et episcopalem sedem fixam in proxima civitate Portus-Gruarii; ubi et alia aedes sacra cathedralis loco, et episcopium, et curia episcopalis, et collegium canonicorum, et seminarium clericorum. Ipse quidem Episcopus Concordiensis in publicis actibus semper appellatur: at in communi loquendi et scribendi quoque usu, tum apud incolas, tum apud exteros, veluti antiquata Concordiensis episcopi appellatione, Episcopus vulgo dicitur Portus-Gruarii. Quid igitur mirum, si et Chromatius episcopus Aquileiensis, quarto labente et quinto ineunte saeculo, cum et semel et iterum, atque etiam tertium, gravissimisque urgentibus causis, ab Aquileiensi [Col. 0294D] urbe recesserit, atque in Romatinum seu Romatium Portum, securitati ac quieti opportunum, atque in dioecesi tunc sua positum, se receperit, ibique aliquandiu moram fecerit; quid, inquam, mirum, si nomen quoque Romatii seu Romatini episcopi obtinere potuerit, quod Scriptis seu Opusculis ab eo relictis facile praeponeretur?

Quid vero si in hoc Romatio seu Romatino Portu diem quoque Chromatius ipse clauserit extremum: quod certe majorem huic appellationi communiter ansam dedisset? Anno 407 aut 408 mortalem vitim Chromatius cum coelesti gloria commutavit, uti De Rubeis in Monumentis typis editis anno 1740; et gravi quidem conjectura, ut idem ipse confirmavit [Col. 0295A] in Dissertationibus variae eruditionis, cap. 9, p. 199, quae anno 1762 prodierunt, contra ac dixisset in Dissertatione de Rufino, quae prodierat anno 1764, ubi pag. 144 et 147 annum Chromatii emortualem statuerat 406. Eodem porro ipso anno 407 aut 408, Alaricus Gotthorum dux superius memoratus, viribus instauratis, iterum in Italiam descendens, Aquileiensem Agrum iterum terrore concussit; licet et Aquileiam, et caeteras Venetiae urbes tunc praeterierit, ut recto itinere Romam peteret, quam demum anno sequenti 409 aut 410, cepit atque depopulavit. Nil igitur probabilius, quam Chromatium eodem ipso loco se maturrime recepisse, uti consueverat, etiam in hac nova ac terrifica Barbarorum irruptione; ibique morbo, quo antea laborabat (uti ex Chrysostomi, [Col. 0295B] anni 406, epistola novimus), saevius fortasse correptum, animam reddidisse. Atque haec de Romani episcopi titulo, quem Chromatii Aquileiensis [LIII] Scripta seu Opuscula apud Alcuinum abbatem, et in Basileensi prima eorumdem editione praetulerunt.

Mentio tamen anni emortualis Chromatii episcopi, quem duumvirorum nostrorum opiniones ultra 408 vulgaris aerae non protendunt, admonet nunc nos, ut aliquid de nupero invento dicamus, quod hactenus lucem publicam non vidit; et ex quo, si nihil obstaret, Chromatii nostri vita ad annum saltem 420 extendi deberet. Inventum hoc est vetus plumbeum sigillum, seu numisma, quod subjicimus; quodque Venetiis inter plura hujuscemodi vetera monumenta cum recens detexisset clarissimus praelaudatus Maurus [Col. 0295C] Boni, nobis etiam illico Chromatium illustrantibus humanissime communicavit, ut aliquid super eo quoque data opportunitate scriberemus [a 1Kb] . [Figure: [Chromatii] 6Kb] Partes ambas hic vides hujus veteris plumbi, anticam atque posticam. Dubium porro nullum, quod Chromatius [Col. 0295D] episcopus Aquileiensis in antica scriptus, sit reapse noster de quo agimus. Quid vero sibi vult annus 420 in postica cum pastorali virga signatus? Numquid inde inferri possit, aut eodem anno, vitam Chromatium cum coelesti gloria commutasse, aut eodem certe anno in vitae suae cursu eumdem adhuc fuisse; quasi demum in utroque significatu ejusdem ipsius anni opus haec plumbea nota numeralis [Col. 0296A] cum toto numismate censeri possit? Constat autem satis inter eruditos, anno Christi 420 nondum in usu [LIV] fuisse notas temporum Christianorum annis a Christi seu incarnatione seu nativitate ductis signare; immo longe postea usum hunc, in ecclesiasticis etiam rebus, coepisse; et longius quoque, saltem in Occidente, passim obtinuisse. Abunde super hac re eruditi scriptores temporum, et novissime Maurini auctores operis praestantissimi L'Art de vérifier les dates, etc., in dissertatione praevia parte I, § 2 ex editione Parisiensi 1770, sicut etiam Rei Diplomaticae Magistri, inter quos unum hic clarissimum Tiraboschium nominamus Storia Nonantolana tomo II, pag. 16, ubi usum eumdem, apud Italos saltem vix nono labente saeculo coepisse animadvertit in [Col. 0296B] chartarum signatione. In ipso Eusebii Chronico a divo Hieronymo Latine reddito, et ad suam usque aetatem producto, areolae illae, ubi anni Domini ab ipsius nativitate ad paginarum oram signantur, in vetustioribus codicibus ms. desunt, et eruditorum judicio additionis valde posterioris sunt; eidem proinde Eusebio, atque Hieronymo prorsus ignotae. Vide Chronicon ipsum Eusebianum in editione operum divi Hieronymi a Vallarsio adornata tomo VIII, col. 635, nota a; necnon Arnaldi Pontaci Notas et Castigationes in Eusebii Chronicon, in fine ejusdem Hieronymiani tomi editas, col. 230, 231. Vel hac igitur anni 420 enuntiatione plumbeum illud numisma Chromatianum procul ab eodem anno rejicimus; ut sit omnino opus aevi posterioris, et ut propterea nihil [Col. 0296C] synchronae habeat auctoritatis ad evincendum Chromatium nostrum vitam suam perduxisse ad annum saltem vicesimum quinti saeculi, contra ac eruditi illi duumviri nostrates, Fontaninus atque De Rubeis scripserint, qui ex coaevis certissimis monumentis rite expensis ultra annum ejusdem saeculi, ut maxime, octavum vitam illius non produxerunt.

Quid vero si suspicari praeterea liceat plumbeum illud numisma seu sigillum probabilius post annum etiam Christi millesimum conditum fuisse; ac tum praesertim, cum tot ubique passim per Italiae urbes Chronica monumenta scriberentur, quae sicut in suorum temporum annis assignandis plerumque non falluntur, ita in praeteritarum aetatum rebus ad Christianam aeram referendis multa, ut satis constat, [Col. 0296D] fortuito protulerunt, quae eruditi postea adhibitis critices regulis emendare non sine taedio ac labore coacti sunt? Ut autem id suspicemur de hoc plumbeo monumento Chromatiano, litterae ipsae faciunt, seu litterarum formae, quae in eo visuntur: ac maxime litterarum A, E, M et R, quarum similes aut omnino aut propemodum videas [LV] (ut nostra nunc potius quam externa promamus) in nummis [Col. 0297A] patriarcharum Aquileiensium, qui omnes post annum millesimum cusi fuerunt, et prostant apud De Rubeis dissertatione prima de Nummis patriarcharum Aquileiensium, et apud Lirutum Della Moneta ch' ebbe corso in Friuli, etc.

Non diffitemur quidem singulares esse in hoc plumbeo numismate seu sigillo formas litterarum C et O, quarum prior in antica parte uti littera, et in postica uti nota numeratis, duobus rectis angulis constat a tergo sitis; et altera quaternis, qui figuram perfecte quadratam constituunt. Verum haec ipsa duarum litterarum singularitas antiquitatem quinti ineuntis saeculi ab hoc numismate excludit, ac sequiorem ejusdem aetatem ostendit, quaecumque demum ea censenda sit. Et priorem quidem litteram [Col. 0297B] C, eo modo ductam qui in plumbo nostro apparet, exhibet parvus nummus argenteus Venetus apud citatum Lirutum tab. VI, sub num. 60; quam etiam pertinere ad langobardorum tempora ipse autumat, ac fortasse ad partem priorem saeculi VIII, uti erudite disserit ibidem pag. 140 et seqq. Eamdem ipsam litteram Romae viderat eo ipsissimo modo scalptam etiam in fragmento Latini lapidis in pavimento Sanctae Agathae Gotthorum ad Suburam celebris Antonius Maria Lupius; quod fragmentum licet omni sensu destitutum, ob singularitatem tamen hujus litterae exhibere voluit in sua eruditissima dissertatione ad Epitaphium Severae martyris, pag. 104 editionis Panormitanae 1734. Jam vero Gotthorum nomen aedi Agathae adhaerens satis indicare videtur [Col. 0297C] originem illius fracti lapidis absque sensu; ut mirari amplius non subeat litteram quoque C Latinam Romanam formam apud eam gentem quodammodo exuisse, et ut demum colligamus ad quinti saeculi initium eam formam, a prisca ita degenerem, pertinere non posse. Caeterum formam hanc tertiae hujus Latinae litterae valde frequentem asserit in inscriptionibus saeculi XI domnus Vainesius ex Benedictina congregatione Sancti Mauri in suo Dictionnaire raisonné de Diplomatique, tomo I, pag. 213, editionis Parisiensis 1774. Quod autem in nummis quoque ipsius saeculi XI eadem hujus tertiae Latinae litterae forma appareret (ut alia hic monumenta coaeva praetereamus) satis ostendunt nummi Henrici imperatoris nomine signati, qui novissime Venitiis inventi [Col. 0297D] sunt in Arca, ubi anno 1094 reconditae fuerunt sacrae exuviae divi Marci evangelistae; quique idcirco ad Henricum Augustum hujus nominis quartum, qui [Col. 0298A] adhuc eo tempore imperabat, probabiliter pertinent, [LVI] ac eodem certe posteriores esse non possunt: quorum nummorum typos accurate aere incisos videas in egregia lucubratione nobilis viri Leonardi Manini comitis, Patricii Veneti, cui titulus: Memorie storico-critiche intorno la vita, traslazione, ed invenzioni di san Marco evangelista, principale protettore di Venezia. Venezia 1815.

Quod vero spectat ad litteram O, in eo plumbo ita formatam, ut schema perfecte quadratum constituat; etsi in Graecis aliquot vetustissimis nummis appareant ita efformatae Graecae litterae omicron et omega, ut admonet clarissimus Franciscus Neumanus, Populorum et regum Numi veteres inediti, parte I, pag. 221, Vindobonae 1779; fatendum tamen nihil [Col. 0298B] nobis hujusmodi occurrisse in Latinis veteribus monumentis typis editis, quae consulere potuimus. Nihilominus horum loco abunde est quod videre licuit in paginis seu tabulis plumbeis, nuper Venetiis inventis a praelaudato viro clarissimo Moro Boni, ex vetusta et hucusque scriptoribus omnibus ignota, Corrariana societate litteraria, quae jam a saeculo XI, uti a fide dignis omnique eruditione clarissimis viris accepimus, ibidem exstabat; cuique, inter alia, curae potissimum fuit in plumbeas illas laminas transferre, seu Latino, seu vulgari eorum temporum Venetorum sermone, vigentique tunc charactere, quidquid memoriarum ac documentorum veterum habere et inquirere potuit in pergamenis exaratum, ut his etiam decursu temporis fragilitate sua fatiscentibus, [Col. 0298C] aut omnino quoque pereuntibus, solidior plumbi materia posteritati ea omnia conservaret [(a) 3Kb] . In his porro tabulis (quae luce etiam publica, uti speramus, aliquando gaudebunt), quotiescumque [LVII] littera O, seu in Latino seu in vernaculo tunc Venetorum sermone occurrit, haec perpetuo perfecte quadrangula est, prout in numismate seu sigillo Chromatiano apparet; sicuti angulatae etiam, modis tamen diversis, reliquae omnes ibidem litterae sunt, ex quadam, ut videtur, angulatim scribendi proprietate, quae tunc ibidem, cujusdam fortasse elegantiae causa, in usu fuisse videtur. Hujus Latini alphabeti litterae O quadratam formam, in inscriptionibus usurpatam, exhibet laudatus quoque Vainesius in citato Dictionario suo Diplomatico, tomo II, pag. 141; [Col. 0298D] quam tamen, una cum quibusdam aliis peculiaribus ejusdem elementi formis, nequaquam ad priora seu ante seu post Christum saecula, sed ad late patens [Col. 0299A] medii aevi spatium absolute et indistincte pertinere existimat.

Nihil itaque probabilius, quam numisma plumbeum Chromatianum post annum etiam Christi millesimum conditum fuisse; ideoque numeralem notam illius partis posticae 420 nihilo pluris faciendam, quam eae habeantur, quas rebus factisque priorum post Christum saeculorum apposuerunt scriptores historici sequioris aetatis, cum ad Christianam aeram ea referre voluerunt, quae Christi annis tunc minime signabantur: adeo ut potior fides in his annorum computationibus habenda sit criticis et chronologis nostris, qui res singulas summo studio expenderunt, ac consultis praesertim tot synchronis monumentis quae aetas in apricum protulit, et [Col. 0299B] ars typographica communia omnibus fecit, quaeque priscis illis, caeteroquin benemeritis scriptoribus, obvia esse non poterant.

Sit igitur pro nihilo habenda super Chromatii nostri vita aut obitu numeralis illa nota hujus Chromatiani numismatis plumbei seu sigilli; ut eas potius amplectamur, parum inter se discrepantes, quas statuere Fontaninus atque De Rubeis. Quid interim [LVIII] sentiendum de numismate ipso seu sigillo, post annum millesimum proculdubio, uti conjiciebamus, confecto? Qua nimirum de causa aut cusum, aut potius caelatum putamus; vel cui usui dedicatum? rem mere conjecturalem aggredimur: longe tamen sumus ut suspicemur, hujus numismatis sive sigilli conditores voluisse fucum facere posteritati. [Col. 0299C] Sigillum suum episcopale habuisse Chromatium minime dubitamus, quo scripta sua, ubi opus esset, epistolasque signaret: id enim in usu positum apud episcopos illius ac superioris quoque aetatis, vetera monumenta nos docent; et Ducangius in Glossario mediae et infimae Latinitatis, necnon Mabillonius De re Diplomatica, libro II, cap. 15, num. 1, erudite ostendunt. Sigilla hujusmodi varia fuisse constat ex eodem Mabillonio; ac unumquodque praesertim saepe nomen habuisse episcopi cujus erat. Facile quoque credimus Crucis vivificae signum ab episcopis, ut plurimum, sigillis impositum cum proprio nomine: hoc enim signum proprio nomini anteponebant olim, cum actis aut chartis subscriberent, ut idem Mabillonius ibidem capite 22, num. 12. Quidni igitur hujus [Col. 0299D] utique formae, quam plumbeum nostrum numisma in antica praefert, fuisse existimemus Chromatii Aquileiensis sigillum; cruce nimirum in medio poposita, [Col. 0300A] et proprio ac propriae civitatis nomine circum scripto?

Verum numisma nostrum, etsi sigilli formam habeat, sigillum tamen verum ac proprium, quo Chromatius usus fuerit, esse non potest; tum ob ea omnia quae superius diximus ut illud censeremus opus post millesimum annum confectum; tum etiam quia in parte postica caret ansula, seu adminiculo, quo instructa sigilla erant, ut eorum facilis esset usus. Quid igitur conjiciendum post haec? Viderint nimirum post annum Christi millesimum Chromatiani sigilli impressionem aliquam adhuc superstitem, eamque aut cera aut gypso aut creta formatam; viderint, inquam, qui rei litterariae et antiquitatum studiosi tunc erant, et fortasse Corrarianae ipsius [Col. 0300B] apud Venetos societatis alumni. Fragilitatem proinde materiae perpenderint, ac periculum, quod, temporis lapsu, tum impressio superstes, tum sigilli memoria interiret: ideoque statuerint plumbo commissam relinquere posteritati illius formam sigilli, quod prae oculis habebant; inducta scilicet in medio areolae Cruce, et circum appositis verbis CHROMATII- EPISCO-AQUIL-, adhibita tamen ea litterarum forma, quae propria suae esset aetatis: et ecce naturalem et obviam, quemadmodum autumamus, originem anticae partis hujus plumbei Chromatiani numismatis, seu verius sigilli.

[LIX] Quod ad posticam autem, in qua pedum episcopale cum Romana numeratione CCCCXX; hanc nulla dubitatione censemus merum ac totum [Col. 0300C] esse arbitrium eorum, qui rem ipsam eo tempore, nimirum post annum millesimum, curaverunt; quique partem vacuam operire modo aliquo cupientes plumbeae illius laminae, rem gratam bona fide posteris se facturos putarunt, si notam ibidem temporis signarent aliquam juxta vigentem aeram christianam, in quo Chromatius Aquileiensis episcopus ex propria sententia vixisset; et si, pro inducto tunc more, insigne quoque pastoralis ejus regiminis pedum adderent episcopale. Episcopale porro pedum (ut aliquid de hoc etiam, data occasione, attingamus) quis umquam vidit, aut memoratum apud synchronos auctores legit, in episcoporum sigillis quarti, aut quinti ineuntis saeculi? Formam autem hujus pedi in plumbea nostra lamina expressam, non primitivam [Col. 0300D] utique, neque quarti aut quinti saeculi, sed potius qualem obtinuisse novimus post annum Christi millesimum, qualemque in nummis praesertim patriarcharum [Col. 0301A] Aquileiensium intuemur, facile unusquisque cognoscet. Atque haec de nuper invento plumbeo Chromatiano Numismate seu sigillo satis.

Alia nunc inquisitio sese nobis offert, quae in vetustatis indagatione nonnihil et ipsa exhibet novitatis; estque via, qua Aquileienses ad Portum Romatium seu Romatinum, veluti recto ac breviore itinere, se conferebant: neque enim prorsus inutile aut injucundum existimamus investigare quam teneret probabiliter Chromatius viam, ut ab Aquileia ad Romatium seu Romatinum Portum diverteret. Occasionem huic inquisitioni dat lapis Aquileiensis, sane pulcherrimus, qui nuper, anno scilicet 1806, prope Aquileiam in loco silvoso, cui apud incolas nomen Roncato atque etiam Tombola, [Col. 0301B] repertus fuit; qui ignotus proinde exstitit omnibus [Col. 0302A] Aquileiensium antiquitatum illustratoribus, quique propterea ab aliquo primi subsellii antiquitatum professore expendi, enucleari, suaque vera luce donari mereretur. En tibi igitur lapidem, optime lector, qualem publici juris primus fecit Joannes Labus, doctor Brixiensis, in erudita sua epistola Italice scripta, cui titulus: Sopra una colonna letterata di Maguzzano: Brixiae 1812, pag. 10; qualem nobis quoque postea datis litteris auctor humanissimus, cum notis omnibus atque mensuris, diligentissime communicavit; qualemque demum nos ipsi accepimus ab eisdem et probis et scientibus viris, qui primae inventioni (LX) studiose adfuerunt [(a) 2Kb] : de quo tamen lapide hic non multa, sed ad rem quam agimus tantum; et quae simul valeant aliorum studia [Col. 0302B] ad argumentum uberius illustrandum excitare. [Figure: [Lapis] 12Kb] Hujus lapidis dimensiones habeto:---altitudo, pedes 4, unc. 9;---latitudo, pedes 2, unc. 5;---crassitudo, unc. 9. [Col. 0301C] [LXI] Acephalus hic lapis est, ob deletam scalpro seu malleo integram primam lineam et priorem majoremque partem secundae, ubi nomen principis, cujus memoriae fuerat dedicatus ob Viam Anniam de qua ibidem mentio, ab eo restitutam.

Alium profero Aquileiensem lapidem jamdiu notum, et ipsum quoque post duo priora verba acephalum; qui tamen lumen aliquod praecedenti afferre potest, quoniam ad illum, ut videtur, refertur; quique integer habetur, nimirum cum lacuna sua lineolis expressa, apud Bertolum Le Antichità d'Aquileja, pag. 284, et apud Basilium Asquinum Ragguaglio, [Col. 0302C] etc., di Monfalcone, pag. 9; quae lacuna pridem deerat apud Gruterum, aliosque, qui eumdem lapidem typis ediderant, unde inscriptio ex primis ipsius verbis Caesari Augusto falso attributa. Refertur igitur apud ambos citatos scriptores nostrates, qui lapidem ipsum Aquileiae suismet oculis usurparunt, inscriptio hoc modo; adhibita hic tamen a nobis accuratiori ea forma, qua eamdem post iteratas cum ipso lapide collationes expressit in schedis suis diligentissimus aeque ac eruditissimus Angelus Maria Cortinovius, quem superius memoravimus; quamque [Col. 0303A] veram ac genuinam esse nosmetipsi Aquileiae visu tactuque cognovimus [(a) 1Kb] .
[LXII] [Figure: [Lapis alter] 14Kb]

[Col. 0303C] Hujus alterius lapidis accipe dimensiones:---altitudo est pedum 5, unc. 4;---latitudo est pedum 2, unc. 1 et semis. ---Crassitudinem celat paries, cui insertus lapis est.

Uni eidemque principi videntur hi duo lapides positi, ob duo ejusdem generis opera in Aquileiensium utilitatem facta: viam nempe Anniam restitutam, ut in priori; et Viam quoque Geminam munitam ac restitutam, ut in secundo. Hactenus ignotus fuit lapis primus, ad quem secundus referebatur per vocem copulativam quoque; quia scilicet, praeter Geminam, viam aliam proculdubio indicabat ab eodem principe restitutam, quam nunc Anniam fuisse cognoscimus. Praeter quam quod, elogio prioris lapidis, quo plurima indulgentiarum suarum principes ille providentissimus in Aquileienses contulisse dicitur, optime concinit [Col. 0303D] lapis alter, quo idem princeps, ob ea profecto plurima, et viam Anniam, et viam quoque Geminam, de qua ibidem, merito Aquileiensium restitutor nuncupatur, ac etiam quodammodo [LXIII] conditor, juxta illorum temporum non infrequentes populorum erga principes assentationes.

Quis hic princeps fuerit, cujus nomen utrobique deletum, dicam absolute, Diocletianum visum fuisse Bertolo supracitato qui secundum lapidem illustrabat; [Col. 0304A] sed probabilius Hadrianum autumasse Asquinum, qui de eodem hoc lapide, supracitato itidem loco, immediate post Bertolum sermonem habuit; quidquid deinde scripserit adversus hanc opinionem Bertolus ipse in Opusculo, quod contra Asquinum edidit in Collectione prima Calogeriana Di Opuscoli scientifici e filologici, tomo XXVI, pag. 501. In Asquini autem sententiam ivit etiam vir clarissimus nuper laudatus, et antiquitatum omnium, maxime vero nostrarum Aquileiensium peritissimus, Cortinovius; cujus super hac eadem Inscriptione secunda eruditam Memoriam ms. teneo; et in qua illam trium versuum lacunam a se Aquileiae ex ipso lapide accurate desumptam, neque continua lineolarum successione signatam ut apud Bertolum et Asquinum, [Col. 0304B] sed spatiolis vacuis interjectis distinctam prout hic dedimus, ita ex aliis pluribus Hadriani Augusti Inscriptionibus, quae integrae supersunt, ingeniose supplevit in margine, ratione habita absque dubio etiam capacitatis loci verbis omnibus siglisque admittendis.

Imp. Caes. DIVI. TRAIANI. PARTHICI F. DIVI. NERVAE. N TRAIANVS. HADRIANVS Invictus. Aug. etc.

Clarissimo Cortinovio in hac Hadriani potius quam [Col. 0304C] Diocletiani sententia subscripsit nuper etiam eruditissimus Filiasius Memorie storiche dei Veneti Primi e Secondi tomo II, cap. 25, pag. 224, Venetiis 1796; ubi tamen Aquileiensem Inscriptionem hujus viae Geminae refert ad modum prorsus Bertoli atque Asquini, indicata nempe trium versuum lacuna per continuam punctorum seriem, absque ullo intermediarum vacuitatum indicio: unde constat, Cortinovii quidem (quam amplexus erat) opinionem illi notam probatamque fuisse, minime vero perspectam lacunae emendationem, quam idcirco nunc nos primum ex schedis ipsius, periculo dein nostro firmatis, proferimus.

[LXIV] Romanum principem hunc deleti nominis [Col. 0304D] autumari posse Trajanum Augustum Hadriani patrem existimaveram ipse aliquando, tum ob Italicam patriam suam in lapide memoratam, tum ob plurima atque praclara opera, quae tam Romae quam in praecipuis imperii urbibus et ipse idem fecit; maxime autem ob vias Italiae pene omnes ab eo instauratas, uti acceperam ex fortuita Galeni medici lectione, qui Methodi medendi libro IX, capite 8, ita scripsit: »Itaque cum sic se haberent (in deteriore scilicet [Col. 0305A] statu essent) omnes in Italia viae, eas Trajanus ille refecit: quae quidem earum humidae ac lutosae partes erant, lapidibus sternens, aut editis aggestionibus exaltans: quae senticosae et asperae erant, eas expurgans: ac flumina, quae transiri non possent, pontibus jungens: ubi longior, quam opus erat, via videbatur, aliam breviorem excitidens: sicubi vero propter arduum collem difficilis erat, per mitiora loca deflectens: jam si obsessa feris, vel deserta erat, ab illa transferens, ac per habitata ducens: tum asperas complanans.« Ita Galenus, altero circiter ab imperio Trajani saeculo, de Italiae viis ab eodem principe restitutis.

Verum quis interim dixerit, Trajani nomen deletum in lapidibus, qui memoriam viarum ab ipso [Col. 0305B] instauratarum perennarent; cum principis optimi appellationem ex S. C. acceperit, et ita omnibus cara illius memoria, etiam post mortem, habita sit, ut populus Romanus novis post eum principibus acclamare consueverit: Sis felicior Augusto, melior Trajano: quasi nempe ad Trajani bonitatem nullus ante et post eum Romanorum principum pervenisset, sicuti nemo proculdubio ad Augusti felicitatem pervenerat? Acquiescere igitur Asquino et Cortinovio, hac maxime de causa, coactus fui, et Hadrianum potius cum ipsis in hoc secundo lapide intueri; ac propterea etiam in primo, qui frater major secundi ex superius dictis appellari potest.

Ac profecto Italicus patria, seu origine, etiam Hadrianus fuit, et Trajani consobrinus, ac postea filius [Col. 0305C] adoptivus habitus, illiusque in imperio successor; in quo etiam constitutus, plurima ubique munificentiae ac indulgentiae suae monumenta reliquit. Quin etiam, et Aquileiae magnae molis admirandaeque structurae Hadrianus aedificium condidit, Hadrianaeum propterea dictum: quod profano tunc numinum cultui proculdubio dicatum, quarto demum Ecclesiae saeculo adulto Christianorum sacris aptatum addictumque fuit; cujusque tandem fundamenta atque insignia rudera non multis ab hinc annis detecta fuerunt, [LXV] cum domuncolae erigerentur novis e Graeciae partibus, haud faustis quidem auspiciis, adscitis illuc colonis, qui brevem idcirco ibidem moram fecerunt; uti ex Filiasio superius laudato, atque eodem citato tom II, cap. 22, pag. 212, et [Col. 0305D] cap. 24, pag. 225. Atque hoc sane Hadriani Principis praeclarum opus in Aquileiensium gratiam atque in Aquileiae urbis decorem molitum, cujus memoria ad nos usque pervenit; hoc, inquam, unum fuit ex iis plurimis indulgentiarum suarum in Aquileienses monumentis, de quibus primus lapis loquitur, et quorum causa in lapide altero Aquileiensium restitutor et conditor dictus fuit; quorumque alia fortasse sub terra adhuc latentia in apricum proferet aetas.

Praeterea invicti elogium in utrisque inscriptionibus intuemur: quod olim diis tantummodo attributum, nec Trajano ipsi delatum, Hadriano primum inter principes in lapidibus dari coepit, ut ipse Bertolus noster, causam suam agens pro Diocletiano [Col. 0306A] pag. 286 citati operis Le Antichità d'Aquileja, animadvertit. Quid vero, quod Trajani nomen et Hadrianus assumpsit, illud proprio anteponens, prout in lapidibus ac numismatibus videmus, IMP. CAESAR. TRAIANUS. HADRIANUS. AUG.; quemadmodum ante eum Trajanus ipse Nervae antecessoris nomen suo praeposuerat, IMP. CAESAR. NERVA. TRAIANUS. AUG.? Fortasse igitur etiam Galenus medicus Trajanum simpliciter scribens, Trajanum-Hadrianum significare voluit; licet constet Trajanum quoque operibus huc illuc construendis, uti aiebam, incubuisse. In vetustis rebus, atque incertis, hariolari etiam quandoque quis vetet?

Sint itaque Hadriano principi hi duo nostrates lapides nuncupati. Sed cur deletum in utrisque [Col. 0306B] apud Aquileienses hujus Augusti nomen? Post tot laudes, quibus ibidem extollitur, principis providentissimi, plurimarum indulgentiarum in Aquileienses largitoris, et Aquileiensium restitutoris ac conditoris; in quo postea de Aquileiensibus male meritus fuit Hadrianus, ut nomen illius e lapidibus excideretur? At Hadrianus quidem, non magis de Aquileiensibus, quam de omnibus, ut ita dicam, Romani orbis regionibus ac civitatibus optime meritus fuit, ob beneficia quae ubique praestitit, Romanum imperium continuis itineribus perlustrans magno stipatus veluti exercitu architectorum, atque fabrorum omnis generis, uti tradunt Aurelius Victor in Epitome, et Spartianus in Hadriano. »Immensi laboris (Hadrianus), [LXVI] quippe qui provincias omnes pedibus [Col. 0306C] circumierit, agmen comitantium praevertens, cum oppida universa restitueret, augeret ordinibus. Namque ad specimem legionum militarium, fabros, perpendiculatores, architectos, genusque cunctum exstruendorum moeniam, seu decorandorum, in cohortes centuriaverat:« ita Aurelius Victor. »In omnibus pene urbibus et aliquid aedificavit, et lusus edidit:« ita Spartianus.

Verum haec omnia benefacta Hadrianus imperator nigredine veluti foeda conspersit, immo potius abolevit, tum licentiori vitae suae ratione, qua exosus omnibus erat; tum effreni quadam audacia quemque superandi in quacumque litterarum et bonarum artium disciplina, ita ut nullum sibi umquam impune praeferri sustineret; sicut etiam vehementi animi [Col. 0306D] feritate, qua et insontes, et doctos praesertim complures qui sibi in ingenii laude invidiam facerent, non sine bonorum omnium indignatione, et severissime habuit, et crudeliter sustulit, uti ex citato Spartiano, atque ex Dione Cassio libro LXIX habemus. Quid vero, quod in extremo vitae suae, vi etiam morbi, quo dire afflictabatur, crudelior effectus, in senatum ipsum praecipue desaeviit, magna parte illius ordinis splendidissimi necari jussa, uti refert citatus Aurelius Victor ibidem, ac de Caesaribus; ita ut senatus ipse illius acta post mortem irrita fieri vellet, illumque recusaret divum appellare, prout consuetudo ferebat, nisi Antoninus filius summis precibus intervenisset, qui hac etiam de causa Pii [Col. 0307A] agnomen adeptus est, uti discimus ex eodem Spartiano, atque ex Julio Capitolino in Antonino Pio? En igitur Hadriani principis male merita, ob quae proculdubio deletum, etsi non publica auctoritate, privata tamen animadversione eorum quorum maxime interesset, nec Aquileiae duntaxat, sed fortasse etiam alibi, in lapidibus nomen illius post mortem; quemadmodum moris erat apud Romanos erga principes, qui exosi ob crudelia praesertim facta fuissent, uti ex Dione, Suetonio, aliisque Romanarum rerum scriptoribus habemus, annotatque eruditus idem Bertolus noster in citato opere Le Antichità d'Aquileja, pag. 285, ubi Diocletiano, saevissimo Christianorum inimico, lacunam secundi lapidis pertinere existimat.

[Col. 0307B] Quid nunc vero de Annia via Aquileiensi, quam in primo ex his lapidibus intuemur, et cujus potissimum causa haec scribimus? Romanam Anniam viam novimus quidem: licet de ea nihil in scriptoribus antiquis, et aliquid tantummodo in paucis [LXVII] inscriptionibus habeamus. Quater nimirum duntaxat de hac Annia via mentio fit apud Gruterum in Thesauro Inscriptionum. Hujus meminit Pitiscus, sed leviter ac jejune, in Lexico Antiquitatum Romanarum, tomo III, pag. 704, editionis Hagae-Comitum 1737, duas commemorans ex Gruterianis inscriptionibus, ubi viae Anniae mentio. Meminit quoque Nicolaus Bergierius De publicis et militaribus Romani imperii Viis apud Graevium in Thesauro, etc., vol. X: meminit autem primum libro I, sect. 4, num. 7, ubi [Col. 0307C] Gruterianam inscriptionem exhibet, in qua curator habetur plurium simul viarumi eum Annia, nimirum Clodiae quoque, Cassiae, Ciminae, Trium Trajanarum, et Amerinae; unde propinquitatem harum omnium viarum uni eidemque curatori commissarum intelligimus, simulque harum omnium cum Annia ipsa, de qua ibi, ab Aquileiae partibus distantiam: meminit vero iterum libro III, sect. 22, num. 9; ubi tamen etiam Anniam inter eas Italiae vias publicas commemorat, quae citra Padum non porrigebantur, quaeque propterea ad Aquileiam nullatenus pertinebant. »Sequuntur, inquit, hinc viae Annia, Augusta, Cimina, Amerina, Sempronia et Posthumia, quae diversis locis Flaminiae inseruntur et cohaerent, atque ab ea hinc inde; seu rami, per Italiae regiones, quae [Col. 0307D] inter Romam et Eridanum sive Padum sunt, porriguntur.«

Nullus itaque, quod sciamus, de hac Annia via, de qua inscriptio nostra Aquileiensis; quae via scilicet Aquileiam respiceret, quae proxima Aquileiae esset, et cujus propterea instauratio beneficium dici posset Aquileiensibus indulgentia principis impertitum. Ipse Aquileiensium antiquitatum illustrator solertissimus Bertolus nullius Anniae viae meminit, quae ad Aquileienses pertineret: et solummodo pag. 291 saepe citati sui operis eruditissimi indicat duarum viarum veterum Romanarum vestigia quaedam in Aquileiensi agro adhuc apparere; quarum alteram in veteribus quibusdam chartis, trium, ut ipse asserit, aut quatuor [Col. 0308A] retro saeculorum, Aquileiensis olim capituli, in quo canonicus ipse erat, viam Appiam nuncupatam fuisse asserit; nisi potius Annia legenda fuisset (quandoquidem Appiae apud nos alibi mentio nulla), facem nunc praebente, incorruptis litteris suis, hoc lapide recens invento apicibus chartarum veterum, oculos etiam antiquariorum et eruditorum prae vetustate non raro fallentibus. Interim inquirant alii de hac Annia Aquileiensium via, quis eam straverit, et quo tempore; unde nomen acceperit; num ad notam Anniam Romanam viam ultra [LXVIII] Padum aliquatenus pertinuerit, an alia prorsus ab ea diversa censenda sit, et Aquileiensium ita propria judicanda, quemadmodum Gemina illa, de qua inscriptio secunda. Antiquariorum nempe haec sint; a quorum messe in [Col. 0308B] hac eruditionis parte nunc prorsus abstinemus, ab iis potius exspectantes quid sentire super his debeamus.

Nos tantummodo animadvertimus, in hoc lapide nostro recens invento, eververatam dici hanc Anniam viam influentibus palustribus aquis, adeo ut commeantibus invia facta esset; ideoque in Aquileiensium gratiam indulgentia principis providentissimi restitutam: unde comperimus viam eam fuisse, quae aquis immineret palustribus, ac viam propterea ab aliis viis terrestribus separatam; viam quoque Aquileiae proximam, immo Aquileiensium veluti propriam, ipsisque quam maxime utilem; viam denique, quasi aggerem paludibus impositum, ut Aquileiensibus facilior per eam breviorque transitus ad loca littoralia aestuarii [Col. 0308C] esset, evitatis nempe superioribus necnon longioribus aliis terrestribus viis ab aquis paludibusque distantibus. Ac quamdam certe viam etiam hodie incolae Aquileienses ostendunt, ad meridiem illius, amplissimae olim atque opulentissimae, nunc destitulae miserrimaeque urbis positam, Concordiam versus, et palustribus aquis contectam; quibus quandoque decrescentibus, saxa ac rudera in imo earum apparent, viae cujusdam veteris vestigia, necnon ferreus annulus praegrandis lapidi adhuc infixus, qui proculdubio ad ejusdem viae crepidinem positus, alligandis prope eam naviculis inserviebat.

Quid igitur, si hac ipsa Annia via ab Hadriano principe Aquileiensibus restituta, Chromatius noster uteretur, ut Aquileia ad Portum Romatium seu Romatinum [Col. 0308D] confestim migraret, ac deinde ab eodem portu Aquileiam quoque rediret, prout illorum temporum ratio et rerum vicissitudines exigebant? Haec quoque ultimo loco de Chromatio investigasse, occasione hujus lapidis Aquileiensis recens in lucem positi, ab instituto prorsus alienum; aut lectoribus injucundum, minime judicavimus.

Atque haec tandem sunt, quae praefari libuit in aditu Scriptorum seu Opusculorum, quae supersunt, quaeque hac nostra nova editione donamus, sancti Chromatii episcopi Aquileiensis. Haec vero, tum ut rationem lectoribus redderemus hujus consilii nostri, habitaeque industriae, ut Scripta ipsa et correctiora, et ordine aptiori disposita, sicut etiam meliori [Col. 0309A] sane cultu [LXIX] quam antea orrata prodirent; tum ut aliquid etiam nosmetipsi, post virorum clarissimorum labores, conferre videremur, quod ad argumenti illustrationem quomodocumque serviret. Haec itaque, optime lector, aequi bonique facias; [Col. 0310A] satis semper superque facturus, si in his voluntatem saltem conatumque probaveris, si errata quoque benigne donaveris; meliora interim, uberiora, accuratioraque, post hoc periculum nostrum, exspectans ab aliis.




[Col. 0309A]
DE S. CHROMATIO VETERUM TESTIMONIA SELECTA.
[Col. 0309A]


[LXXI] S HIERONYMUS, epist. 7, ad CHROMATIUM, Jovinum, et Eusebium, num. 1 et 6, an. 373; quae exst. Opp. tomo I, col. 17 et seq. editionis Veronensis Dominici Vallarsii.

Non debet charta dividere quos amor mutuus [Col. 0309B] copulavit: nec per singulos officia mei sunt partienda sermonis, cum sic invicem vos ametis, ut non minus tres charitas jungat, quam duos natura sociavit; quin potius si rei conditio pateretur, sub uno litterulae apice nomina indivisa concluderem, vestris quoque ita me litteris provocantibus, ut et in uno tres, et in tribus unum putarem . . . . .

Matrem communem (quae cum vobis sanctitate societur, in eo vos praevenit, quia tales genuit, cujus vere venter aureus potest dici) eo salutamus honore, quo nostis: una quoque suscipiendas cunctas sorores, quae sexum vicere cum saeculo, quae, oleo ad lampades largiter praeparato, Sponsi opperiuntur adventum. O beata domus, in qua morantur Anna vidua, virgines prophetissae, geminus Samuel nutritus [Col. 0309C] in templo! O tecta felicia, in quibus cernimus Machabaeorum martyrum coronis cinctam martyrem matrem! Nam licet quotidie Christum confiteamini, dum ejus praecepta servatis: tamen ad privatam gloriam publica haec accessit vobis et aperta confessio, quod per vos ab urbe vestra Ariani quondam dogmatis virus exclusum est.



IDEM, epist. 8, ad Niceam Hypodiaconum Aquileiae an. 373; quae exst. eodem Opp. tomo I citatae editionis Vallarsii, col. 21.

Ecce beatus CHROMATIUS cum sancto Eusebio non plus natura quam morum aequalitate germano, litterario me provocavit officio.



IDEM, epist. 60, ad Heliodorum num. 19, an. 396; quae exst. eodem Opp. tomo I citatae editionis, [Col. 0309D] col. 345.

Jungamur spiritu, stringamur affectu, et fortitudinem mentis, quam beatus papa CHROMATIUS ostendit in dormitione germani, nos imitemur in filio.



[LXXII] IDEM, epist. 81, ad Rufinum, num. 2, an. 399; quae exst. eodem Opp. t. I citatae editionis, col. 508.

Frater meus Paulinianus necdum de patria reversus est, et puto quod eum Aquileiae apud sanctum papam CHROMATIUM videris.



IDEM, lib. II, contra Rufinum, num. 22, Opp. cit. edit. tomo II, col. 515.

Qui sunt isti, qui in Ecclesia disputare latius solent? qui libros scribere? qui totum de Origene loquuntur [Col. 0310A] et scribunt? qui dum sua nolunt furta cognosci, et ingrati sunt in magistrum, idcirco simplices ab illius lectione deterrent? Nominatim debes dicere, et ipsos homines denotare. Ergo beati Episcopi Anastasius, et Theophilus, et Venerius, et [Col. 0310B] CHROMATIUS, et omnis tam Orientis quam Occidentis Catholicorum synodus, qui pari sententia, quia pari et spiritu, illum haereticum denuntiant populis, fures librorum illius judicandi sunt: et quando in Ecclesiis praedicant, non Scripturarum mysteria, sed Origenis furta commemorant?



IDEM, eodem libro II contra Rufinum, num. 27, Opp. cit. edit. tomo II, col. 521.

Ponam et aliud testimonium, ne nunc me rerum necessitate compulsum dicas mutasse sententiam. In libro Temporum, id est Paralipomenon, qui Hebraice dicitur Dabre Jamin, hac ad sanctum papam CHROMATIUM Praefatiuncula usus sum. »Si septuaginta interpretum, etc.« Reliqua vide infra.



IDEM, eodem libro II contra Rufinum, num. 31, Opp. [Col. 0310C] cit. edit. tomo II, col. 526.

Salomonis etiam libros, quos olim juxta Septuaginta additis obelis et asteriscis in latinum verteram, ex Hebraico transferens, et dedicans sanctis episcopis CHROMATIO et Heliodoro, haec in Praefatiunculae meae fine subjeci: »Si cui Septuaginta interpretum magis editio placet, habet eam a nobis olim emendatam. Neque enim sic nova cudimus, ut vetera destruamus.«



[LXXIII] IDEM, libro III contra Rufinum, num. 2, Opp. cit. edit. tomo II, col. 533.

TESTEM invoco Jesum conscientiae meae, qui et has litteras, et tuam epistolam judicaturus est, me ad commonitionem sancti papae CHROMATII voluisse reticere, et finem facere simultatum, et vincere in [Col. 0310D] bono malum; sed quia minaris interitum, nisi tacuero, respondere compellor, ne videar tacendo crimen agnoscere, et lenitatem meam, malae conscientiae signum interpreteris.



IDEM, in Prologo ad librum I Commentariorum in Abacuc prophetam: Opp. cit. edit. tomo VI, col. 587.

Primum, CHROMATI, episcoporum doctissime, scire nos convenit, corrupte apud Graecos et Latinos nomen Ambacum prophetae legi, qui apud Hebraeos dicitur Abacuc, et interpretatur amplexus, etc.



IDEM in Prologo ad librum II Commentariorum in Abacuc prophetam, Opp. cit. edit. tomo VI, col. 631.

Alterum, mi CHROMATI, papa venerabilis, in Abacuc [Col. 0311A] librum scribimus, proprium cantico ejus opusculum dedicantes, sermonemque epicum et psalterii, id est, lyrico more compositum, totis viribus aggredientes. Sibilet igitur excetra, et Sardanapalus insultet, turpior vitiis quam nomine: nos coeptum carpamus iter; et orationibus tuis, qui carnem virtute superasti, manifestissimam de Christo prophetiam in octavo propheta, id est, in resurrectionis Dominicae numero disseramus.



IDEM, Praefatione in libros Salomonis, Opp. cit. edit. tomo IX, col. 1293.

CHROMATIO et Heliodoro episcopis, Hieronymus.

Jungat epistola, quos jungit sacerdotium: immo charta non dividat, quos Christi nectit amor. Commentarios in Osee, Amos, Zachariam, Malachiam, [Col. 0311B] quos poscitis, scripsissem, si licuisset prae valetudine. Mittitis solatia sumptuum: notarios nostros et librarios sustentatis, ut vobis potissimum nostrum desudet ingenium. Et ecce ex latere frequens turba, diversa poscentium: quasi aut aequum sit, me, vobis esurientibus, aliis laborare: aut in ratione dati et accepti, cuiquam, praeter vos, obnoxius sim. Itaque longa aegrotatione [LXXIV] fractus, ne penitus hoc anno reticerem, et apud vos mutus essem, tridui opus nomini vestro consecravi, interpretationem videlicet trium Salomonis voluminum, Masloth, quas Hebraei Parabolas, vulgata autem editio Proverbia vocat: Coeleth, quem Graece Ecclesiasten, latine Concionatorem possumus dicere: Sir Assirim, quod in nostra lingua vertitur Canticum Canticorum, [Col. 0311C] etc.



IDEM, Praefatione in libros Paralipomenon, Opp. cit. edit. tom. IX, col. 1405.

Si Septuaginta interpretum pura, et ut ab eis in Graecum versa est, editio permaneret, superflue me, mi CHROMATI episcoporum sanctissime atque doctissime, impelleres, ut Hebraea volumina Latino sermone transferrem. Quod enim semel aures hominum occupaverat, et nascentis Ecclesiae roboraverat fidem, justum erat etiam nostro silentio comprobari. Nunc vero cum pro varietate regionum diversa ferantur exemplaria, et germana illa antiquaque translatio corrupta sit, atque violata: nostri arbitrii putas, aut e pluribus judicare quid verum sit, aut novum opus in veteri opere cudere, illudentibusque [Col. 0311D] Judaeis, cornicum, ut dicitur, oculos configere, etc.



IDEM, Praefatione in librum Tobiae, Opp. cit. edit. tom. X, col. 1 et 2.

CHROMATIO et Heliodoro episcopis, Hieronymus presbyter in Domino salutem.

Mirari non desino exactionis vestrae instantiam: exigitis enim, ut librum Chaldaeo sermone conscriptum, ad Latinum stylum traham, librum utique Tobiae, quem Hebraei de Catalogo divinarum Scripturarum secantes, his, quae apocrypha memorant, manciparunt. Feci satis desiderio vestro, non tamen meo studio. Arguunt enim nos Hebraeorum studia, et imputant nobis, contra suum Canonem Latinis [Col. 0312A] auribus ista transferre. Sed melius esse judicans Pharisaeorum displicere judicio, et episcoporum jussionibus deservire, institi ut potui. Et quia vicina est Chaldaeorum lingua sermoni Hebraico, utriusque linguae peritissimum loquacem reperiens, unius diei laborem arripui: et quidquid ille mihi Hebraicis verbis expressit, hoc ego accito notario, sermonibus Latinis exposui. Orationibus vestris mercedem hujus operis compensabo, cum gratum vobis didicero, me, quod jubere estis dignati, complesse.



[LXXV] S. Ambrosius, epistola 50, ad CHROMATIUM Aquileiensem episcopum, de prophetia Balaam, num. 16, an. 390, quae exst. Opp. tomo II, col. 996, editionis Paris. BB. S. Mauri 1686-1690.

Hoc munusculum sanctae menti tuae transmisi; [Col. 0312B] quia vis me aliquid de veterum scriptorum interpretationibus paginare. Ego autem assumpsi epistolas familiari sermone attexere, redolentes aliquid de patrum moribus; quarum gustum si probaveris, post haec hujusmodi mittere non verecundabor. Malo enim senilibus verbis de supernis rebus hallucinari tecum, quod graece dicunt :. . . . malo, inquam, hallucinari tecum verbis senilibus, ne videar artem deseruisse, quam concitatioribus deflare aliquid jam nec studiis nostris aptum nec viribus. Vale, et nos dilige; quin ego te diligo.



RUFINUS presbyter Aquileiensis, Praefatione ad CHROMATIUM episcopum Aquileiae in suam, et Eusebii Caesariensis latinam ab eo factam Historiam: quae exst. Opp. col. 209 editionis Veronensis Dominici [Col. 0312C] Valtarsii.

Peritorum dicunt esse medicorum, ubi imminere urbibus, vel regionibus, generales viderint morbos, providere aliquid medicamenti, vel poculi genus, quo praemuniti homines ab imminenti defendantur exitio. Quod tu quoque, venerande pater CHROMATI, medicinae exequens genus, tempore quo, diruptis Italiae claustris ab Alarico duce Gothorum, se pestifer morbus infudit, et agros, armenta, viros longe Iateque vastavit, populis tibi a Deo commissis feralis exitii aliquod remedium quaerens, per quod aegrae mentes ab ingruentis mali contagione subtractae, melioribus occupatae studiis tenerentur: injungis mihi ut Ecclesiasticam historiam, quam vir eruditissimus Eusebius Caesariensis Graeco sermone conscripsit, [Col. 0312D] in Latinum vertam: cujus lectione animus audientium vinctus, dum notitiam rerum gestarum avidius petit, oblivionem quodammodo malorum, quae gererentur, acciperet.



IDEM, Apologiae in S. Hieronymum libro I, num. 4; qui exst. Opp. cit. edit., col. 310.

Ego, sicut et ipse et omnes norunt, ante annos fere triginta in monasterio jam positus, per gratiam Baptismi regeneratus, signaculum, fidei consecutus sum per sanctos viros CHROMATIUM, Jovinum, [LXXVI] et Eusebium, opinatissimos et probatissimos in Ecclesia Dei episcopos, quorum alter tunc presbyter beatae memoriae Valeriani, alter archidiaconus, [Col. 0313A] alius diaconus simulque pater mihi et doctor Symboli ac fidei fuit.



IDEM, Prologo ad CHROMATIUM episcopum in Tractatum Origenis super librum Jesu Nave, ex tomo II, pag. 396, Opp. Origenis G. et L. edit. Paris. Caroli Delarue O. S. B. e Congregatione S. Mauri 1733.

In divinis voluminibus refertur, quod ad constructionem templi (al. ad constructionem tabernaculi) unusquisque pro viribus obtulerit: potentes quidem, et principes populi aurum, argentum, lapides pretiosos, aera, et alii ligna, sed imputribilia: quidam etiam coccum, purpuram, et byssum, et linum alii, vestibus haec quoque sacerdotum et stolae pontificis profutura. Pauperiores autem, quique etiam pelles rubras offerentes et pilos caprarum, [Col. 0313B] non respuuntur. Idcirco namque Beselehel ille repletus esse dicitur omni sapientia a Deo, ut intelligens singula haec quibus usibus apta sint, nihil ex offerentium devotione repudiet. Quia ergo et tu, o mihi semper venerabilis pater CHROMATI, injungis, et praecipis nobis, ut aliquid ad aedificationem et constructionem divini tabernaculi ex Graecorum opibus et copiis conferamus, Oratiunculas XXVI in Jesum Nave, quas ex tempore in Ecclesia peroravit Adamantius senex, ex graeco latine tibi pro virium mearum parvitate disseruimus. Tui sane nostri temporis Beselehelis judicii sit, in his quae offerimus, etiamsi nihil invenitur auri puri quod ad altare proficiat, nec argenti quod columnarum Ecclesiae bases efficiat aut capita decoret, si nullus ex his in illis lapidibus [Col. 0313C] inveniri potest qui logio insertus pontificale vestrum et divinorum conscium pectus exornet, at certe perspicere si vel purpurae aliquis in his, et regii decoris, aut cocci, et mystici cruoris color intexitur: si quid puritatem byssi imitetur, et fortitudinem lini, et dignum aliquid habeat sacerdotalibus indumentis: postremo si vel rubras apud nos pelles, verecundiam frontis invenias: ad ultimum si vel caprarum certe reperias pilos, quibus vel penuriam nostram tegamus, aut si quas incurrimus culpas poenitendo purgemus. Totum ergo hoc, de tuo judicio pendeat. Si quid sane est quod placere potest, hoc sit auctoris: neque enim quae aliis labore parta sunt diripere, et nostrae laudi applicare justum putamus. Si vero vim sensuum, oratio inculti sermonis exasperat, [Col. 0313D] hoc vel mihi, vel (ut cum tua venia dixerim) tibi ipsi reputato, qui opus quod eruditis deberet injungi, expetis ab indoctis.



[LXXVII] S. JOANNES CHRYSOSTOMUS in epistola ad S. Innocentium papam an. 404; ex Dialogo Palladii Helenopolitani G. et L., de Vita, etc., B. Joannis Chrysostomi cap. 2, in Bibliotheca Veterum Patrum, etc., Andreae Gallandii tomo VIII, pag. 262; [Col. 0314A] et ex Epistolis Romanorum pontificum Petri Coustantii edit. Parisiensis, col. 771 et seqq.

Pietatem vestram, etiam antequam litteras nostras acciperet, audivisse opinor quid hic ausa sit iniquitas. Ea enim rerum est magnitudo et gravitas, ut nulla ferme orbis pars relicta sit, quae tristem hanc tragoediam non audierit, etc. In fine vero ita claudit. Haec ipsa (Epistola) etiam scripta est ad Venerium episcopum Mediolani, et ad CHROMATIUM Aquileiae episcopum. Vale in Domino [(a) 1Kb] .



IDEM in epistola ad CHROMATIUM Aquileiae episcopum an. 406; quae 155 est inter Opera Sancti Doctoris G. et L. editionis BB. S. Mauri, tomo III, pag. 689 et seq.

Clarissima ferventis tuae ac sincerae charitatis [Col. 0314B] tuba ad nos usque sonum suum diffudit, magnum quiddam ac diutissime durans ex tanto itineris intervallo spirans, atque ad extremos usque terrae fines pertingens. Nec nos, licet alioqui tam longe disjuncti, minus quam ii qui adsunt, vehementissimam atque igne plenam charitatem, sinceramque et ingenti libertate ac fiducia perfusam linguam, atque adamantinam contentionem exploratam habemus. Ideo vestro etiam conspectu atque congressu frui magnopere nobis in votis esset. Quoniam autem id quoque nobis ea solitudo, qua nunc tamquam compedibus restricti sumus, eripuit; idcirco dominum meum reverendissimum ac religiosissimum presbyterum nacti, cupiditatem nostram, ut licet, explemus, scribentes et salutantes, vobisque pro [Col. 0314C] eo studio, quod toto hoc tam diuturno tempore magna cum animi contentione praestitistis, amplissimas gratias agentes. Ac vos rogamus et obsecramus, ut cum ipse revertetur, insuperque etiam, si tabellarii occurrant qui ad hanc solitudinem veniant, de vestra valetudine ad nos scribatis. Scis enim quantam hinc voluptatem percepturi simus, cum de hominum tam ardenter nos amantium prospera valetudine crebrius ad nos aliquid afferetur.



[LXXVIII] HONORIUS Augustus in Epistola ad Arcadium Augustum fratrem an. 406; ex Palladio Helenopolitano in Dialogo de Vita, etc., B. Joannis Chrysostomi G. et L. cap. 3, qui exst. tomo VIII Bibliothecae Veterum Patrum, etc., Andreae Gallandii; atque ex Epistolis Romanorum Pontificum Petri [Col. 0314D] Coustantii editionis Paris., col. 806.

Tertio jam scribo ad mansuetudinem tuam, rogans ut quae ex compacto contra Joannem Constantinopolitanum episcopum gesta sunt, emendentur: et, ut videtur, nondum est perfectum. Quare denuo scripsi per hosce episcopos et presbyteros, de pace ecclesiastica, per quam et nostrum imperium pacem obtinet, valde sollicitus, ut jubere digneris Orientis episcopos Thessalonicae convenire, etc. . . Quaenam [Col. 0315A] enim sit Occidentalium de Joanne episcopo sententia (ut compertum habeas), ex omnibus epistolis, quae ad me scriptae sunt, duas subjeci id quod caeterae continentes, unam Romani, alteram AQUILEIENSIS episcopi, etc.



PALLADIUS Helenopolitanus in Dialogo G. et L., de Vita, etc., beati Joannis Chrysostomi, cap. 4, ex tomo VIII Bibliothecae Veterum Patrum, antiquorumque Scriptorum Ecclesiasticorum Andreae Gallandii, pag. 268.

Cum igitur sanctus Aemilius, Beneventi episcopus, et Cythegius et Gaudentius, una cum Valentiniano et Bonifacio presbyteris, accepissent litteras imperatoris Honorii, Innocentii, et Italorum episcoporum, CHROMATII Aquileiensis, et Venerii Mediolanensis, [Col. 0315B] atque aliorum, necnon commonitorium Synodi totius Occidentis, publica evectione Constantinopolim profecti sunt cum Cyriaco, Demetrio, Palladio et Eulysio episcopis.



CASSIODORIUS de Institutione divinarum Litterarum, cap. 32: ex illius Opp. editione Rotomagensi 1679, studio J. Garetii O. S. B. e Congr. S. Mauri tomo II, pag. 556.

Quapropter desideranter introite mysteria Domini, ut sequentibus iter indicare possitis: quia magnae verecundiae pondus est habere quod legas, et ignorare quod doceas. Et ideo futurae beatitudinis memores, vitas Patrum, confessiones fidelium, passiones martyrum [LXXIX] legite constanter (quas inter alia in [(a) 1Kb] epistola sancti Hieronymi ad CHROMATIUM [Col. 0315C] et Heliodorum destinata; procul dubio [(b) 1Kb] reperitis) qui per totum orbem terrarum floruere; ut sancta imitatio vos provocans, ad coelestia regna perducat.



B. FLACCUS ALBINUS, seu ALCUINUS abbas in libello adversus Haeresin Felicis episcopi § 26, ex Opp. tomo I, vol. II, pag. 767, editionis abbatis Frobenii, Ratisbonae 1777.

CHROMATIUS quoque sanctae Romanae antistes Ecclesiae, [Col. 0316A] in libello, quem de octo Beatitudinibus scripsit, ita dicit [(c) 1Kb] : »In mysterio enim Baptismi et Filius [(d) 1Kb] videtur in corpore; et Spiritus sanctus in specie columbae descendit; et vox Patris de coelo auditur, ut Trinitatis unitas declaretur, quia nec Pater sine Filio intelligi potest, nec Filius sine Spiritu sancto cognosci. Vide [(e) 1Kb] igitur quale Patris de Filio testimonium sit dicentis: Hic est Filius meus. Suus utique non per adoptionem gratiae, neque per religionem creaturae, ut haeretici volunt; sed sui proprietate generis, et veritate naturae. Multi enim sanctorum filii Dei dicuntur, et sunt; sed hic sine comparatione [(f) 1Kb] unus Deo Patri Filius Unigenitus, et verus et proprius, non aliunde quam de Patre natus; quia tam verus Pater Pater est, quam verus et Deus [Col. 0316B] est; sicuti etiam [(g) 1Kb] verus Filius (Filius) est, quam verus et Dominus. Perfecta ergo fides est Trinitatis ostensa, cum et Pater Christum Dominum ac Deum nostrum Filium suum esse testatur; et Spiritus sanctus, id est, Paracletus, in tanto fidei sacramento Patri Filioque conjungitur, ut verum Patrem, verum Filium, verum etiam Spiritum sanctum credere tres personas, sed unam divinitatem Trinitatis, unamque substantiam non dubitemus.«



[LXXX] Anonymus auctor libelli, cui titulus: Cantuum et cursuum Ecclesiasticorum origo: quem ex codice ms. vetustissimo edidit Henricus Spelmannus in Conciliis Britanniae tomo I, pag. 177; quique exstat etiam apud David Wilkins Concilia Magnae Britanniae, etc., Londini 1737, tomo IV, in Appendice, pag. 741 et [Col. 0316C] 742; cujusque meminit Mabillonius De Cursu Gallicano § 1, in opere De Liturgia Gallicana, pag. 380, necnon Fontaninus noster infra cap. 4, num. 7, libri III suae Historiae litterariae Aquileiensis.

Est alius Cursus Orientalis a sancto CHROMATIO et Heliodoro, et beato Paulino, seu et Athanasio episcopo editus, qui in Gallorum consuetudine non habetur: quem sanctus Macarius decantavit; hoc est, per duodenas horas, hoc est, unaquaque hora.




[Col. 0317]
[LXXXI] LECTIONES PROPRIAE, pro secundo Nocturno, ad Officium Sancti CHROMATII episcopi Aquileiensis: EX LIBELLO, CUI TITULUS: Officia Propria Sanctorum, ex Apostolicae Sedis Indulto, ab utroque Dioecesis Utinensis Clero recitanda.


DIE II DECEMBRIS. In Festo Sancti CHROMATII episcopi Aquileiensis.[Col. 0317A] LECTIO IV.

CHROMATIUS una cum Eusebio non tam natura quam morum aequalitate germano, a teneris annis Aquileiensi clero ascriptus est. Egregiis ornatus moribus, totum se Deo atque ecclesiasticis studiis consecravit, in quibus ita profecit, ut inter Aquileienses clericos doctrina et sanctitate emineret: ad quorum privatam gloriam, ut scribit sanctus Hieronymus, publica haec accessit et aperta confessio, quod per eos ab urbe Aquileiensi Ariani dogmatis virus exclusum fuit. Presbyter a sancto Valeriano ordinatus, in ejus locum suffectus est, atque a sancto Ambrosio consecratus [Col. 0317B] fuisse perhibetur.


LECTIO V.

Factus episcopus, Nicaenam fidem, et disciplinam ecclesiasticam acerrime defendit. Origenianos errores ab omni tam Orientis, quam Occidentis Catholicorum synodo proscriptos, pari et ipse sententia cum sancto Anastasio Romano Pontifice damnavit: exortisque inde simultatibus inter eumdem doctorem maximum, et [Col. 0318A] Rufinum presbyterum, ut finis silentio imponeretur, diligentissime curavit. Sed piam sanctissimi Praesulis sollicitudinem in primis agnovit sanctus Joannes Chrysostomus, cujus causam apud Honorium Imperatorem tanta fide ac religione defendendam suscepit, ut sinceram illius ac ferventem erga se charitatem demiratus Chrysostomus; datis ad eum litteris, vehementer gratulatus sit.


LECTIO VI.

Sacrarum Litterarum studium caeteris, quae pastore digna sunt, muneribus adjunxit semper; vir, Beati Hieronymi sententia, episcoporum (LXXXII) sanctissimus, atque doctissimus. Ejus potissimum hortatu idem Sanctus Doctor Hebraea volumina latino sermone transtulit, ac [Col. 0318B] Prophetarum libros commentariis illustravit, quorum aliquot CHROMATII nomine inscripsit. Tractatus et ipse edidit in Evangelium Matthaei, eruditione ac pietate insignes. Denique cum Aquileiensem Ecclesiam annos duodeviginti sanctissime rexisset, ad coelestem vitam quarto Nonas Decembris migravit.




[Col. 0317]

Anno M. D. XXVIII.
[LXXXIII] TITULUS Primae editionis Scriptorum sancti CHROMATII Episcopi Aquileiensis, una cum Epistola nuncupatoria Joannis Sichardi. CHROMATII, doctissimi Episcopi Romani, IN V ET VI. CAPUT MATTHAEI DISSERTATIO, ATQUE IN EODEM GENERE DECLAMATIO. Quae nunc primum sunt et eruta, Et in lucem edita, Basileae per Adamum Petrum, Mense Martio, Cum gratia et privilegio. EPISTOLA NUNCUPATORIA.
[Col. 0317B]

SIGISMUNDO ILSUNGO, Patricio, et Decano Ecclesiae divi Mauritii apud August. Vindelic., JOANNES SICHARDUS.

Non sum ex eorum numero, humanissime Ilsunge, qui ex litterarum officio amicitiam magnopere metiatur, alioqui jam pridem a me tibi esset remissus nuntius, qui post arctissimam familiaritatem inter nos [Col. 0318B] suavissime summo animorum, consiliorumque omnium consensu actam, non potueris tandem imperare tibi, ut vel de florentissima me fortunarum tuarum accessione redderes certiorem; id quod solent alias qui vel leviter amant, scilicet eum non vulgarem arbitrantes lautioris fortunae fructum, ea si quamplurimis innotescat. Quantulo enim ab ipsis sordibus ignoratae distant divitiae? [Col. 0319A] Tu vero postquam hinc Patavium concessisti una cum Servatio a Scibolsdorf, ornatissimo adolescente, ne quidem interim ad me de communibus rebus verbum. Quod ut non [LXXXIV] libet gravius interpretari, ita partes mihi videntur tuae, non committere ut amicitia, quae magnis ultro citroque beneficiis coaluit, pertinaci illo silentio dissiliat. Ego sane ad me quod pertinet, ita etiam nunc dulcissimos absentis tui mores, ingeniumque exosculor, ut ad solidam felicitatem vix aeque quidquam deesse mihi persuadeam, ac tui similis alicujus contubernalitatem. Cujus rei argumento erit CHROMATIUS hic noster, non meo tantum, sed et divi Hieronymi judicio episcoporum doctissimus, quem nuncupatim tibi inscribimus, cum ut expugnemus diutini illud silentii tui consilium: tum ut ex parte [Col. 0319B] saltem aliqua tibi vitae meae ratio constet, dum nullam nobis curam potiorem ducimus ea, quae eruendis veterum scriptis tota desudat. Quo in genere, dicam magnifice, vere tamen interim, dispeream si non CHROMATIUS hic sit dignus, qui non solum legatur ab eruditis, sed et ediscatur: tanta est sermonis elegantia, et tractandi hujus argumenti dignitas. Divine enim exequitur ea fere omnia, quae hodie sunt de Baptismo ac Juramento vocata in controversiam. Qua in re debebis [Col. 0320A] sane plurimum Mathiae a Saraecastro, Treverorum Officiali, viro eruditione et pietate singulari, qui per me ut ederetur superioribus mensibus ex vetustissimo codice hunc descriptum submisit, et ut maturarem insuper institit. Tum si quid putas ad nos etiam gratiae perveniri debere, non repugno; nec enim is sum cui cornea sit fibra: tamen persuadeas tibi velim, hanc abs te mihi referri affatim, si libellum nunc recens editum sub nominis tui auspicio, et legendum et defendendum tibi desumpseris: quem ob id maxime calumniis quorumdam vitiligatorum obnoxium fore credimus, quod Romanus is fuerit Antistes, quae vel unica ansa nonnullis hodie videtur commodissima, qua reprehendi possit quidquid sit umquam ab hoc hominum genere vel cogitatum etiam. Diu vero substitimus, dum [Col. 0320B] non satis liquet, ille ne fuerit CHROMATIUS, ad quem Hieronymus tam multa honorifice. Sed eum nobis scrupulum Albinus in libello contra Haeresim Felicis exemit, ubi nominatim magnam hujus libelli partem percenset cum perhonorifica CHROMATII antistitis Romani praefatione. Vale, humanissime, idemque charissime Ilsunge. Basileae ex aedibus nostris, mense Martio, An. M. D. XXVIII.




[Col. 0319]
[LXXXV] DE S. CHROMATIO ANDREAS GALLANDIUS
In Prolegomenis ad tomum VIII Bibliothecae Veterum Patrum Antiquorumque Scriptorum Ecclesiasticorum, capite XV, pag. XXVIII.

[Col. 0319C] 1. Chromatius, inter Occidentis episcopos sanctitate ac doctrina insignis, in sede Aquileiensi Valeriano successit, qui e vivis excesserat anno 388 [(a) 1Kb] . Ejus ordinationem peractam fuisse a sancto Ambrosio episcopo Mediolanensi, quem eo tempore Aquileiae constitutum tradit Paulinus [(b) 1Kb] , conjecit magnus Baronius [(c) 1Kb] . Cujus quidem sententiam Fontanino haud probatam [(d) 1Kb] , viro docto assertam comperimus [(e) 1Kb] . Inter novi Praesulis laudes illud praecipue attendendum, quod ipsi amicitiae necessitudines cum summis illius tempestatis viris intercesserint, Ambrosio, Hieronymo, Joanne Chrysostomo, Heliodoro, atque Rufino. Et ab Ambrosio quidem Chromatius, cum maximo sacrarum litterarum studio flagraret, primum petiit, ut sibi aliquid e divinis codicibus [Col. 0319D] excerptum explanatumque dirigeret; cui morem gerens Mediolanensis antistes, prophetiam Balaam enarratam epistolari schediasmate perferendam curavit [(f) 1Kb] anno circiter 390. Quid porro Hieronymus? Is videlicet eodem anno, Chromatii et Heliodori [Col. 0320C] Altinatis episcopi, qui cum Aquileiensi sacris litteris excolendis operam dabat, precibus exoratus, libri Tobiae latinam versionem e Chaldaeo sermone adornavit [(g) 1Kb] : tum utroque praesule hortante, insequente anno 391 interpretationem Proverbiorum, Ecclesiastae, et Cantici Canticorum ad eos transmisit; Commentariorum scilicet loco in Osee, Amos, Zachariam, et Malachiam, quos ab iisdem postulatos scripsisset, si licuisset prae valetudine, ut ipsemet testatur [(h) 1Kb] . Ad haec anno 392 libros duos Commentariorum in prophetam Habacuc uni Chromatio nuncupavit, qui hujus prophetae historicum et litteralem sensum ab eo expetierat [(i) 1Kb] . Denique ab ipso Aquileiensi episcopo impulsus Hieronymus, ut Hebraea volumina [LXXXVI] Latino sermone transferret [(j) 1Kb] , ad [Col. 0320D] eum anno 397 Paralipomenn versionem direxit. »Haec sunt nimirum, ut viri clarissimi verbis utar [(k) 1Kb] , doctrinae qua florebat Chromatius praeclara testimonia: ipsumque discimus praecipuum auctorem Hieronymo fuisse, ut eximium Latinae versionis [Col. 0321A] voluminum Hebraeorum aggrederetur opus, eidemque jam coepto manum ultimam imponeret.«

II. Jam vero, ut reliqua praecipua Chromatii gesta prosequamur, anno 404 sede Constantinopolitana depulso et in exsilium detruso Joanne Chrysostomo, inter Occidentis episcopos qui pro ejus restitutione maxime allaborarunt, eminuit noster praesul Aquileiensis, qui et litteras dedit ad ipsum Chrysostomum, ut refert Palladius Helenopolitanus [(a) 1Kb] , et ab eodem Constantinopolitano episcopo epistolam vicissim recepit [(b) 1Kb] anno 406, in qua pro sua causa et contra suos adversarios tuba clarius ipsum declamasse profitetur, simulque gratias agens pro sedulo sibi impenso officio, illius, conspectu truise peroptare declarat. Neque illud hic in primis omittendum, Honorium [Col. 0321B] scilicet imperatorem Arcadio fratri Occidentalium praesulum sententiam hac de re significaturum, duas prae caeteris sibi scriptas epistolas ad eum direxisse, alteram Innocentii Romani Pontificis, alteram Chromatii episcopi Aquileiensis. Honorianam epistolam recitat laudatus Palladius his verbis [(c) 1Kb] : »Tertio jam scribo ad mansuetudinem tuam, rogans ut quae ex compacto contra Joannem episcopum gesta sunt, emendentur . . . . Quaenam enim sit Occidentalium de Joanne episcopo sententia ex omnibus epistolis quae ad me scriptae sunt, duas subjunxi, ejusdem cum caeteris sententiae, unam Romani, alteram Aquileiensis episcopi.« , , [Col. 0321C] , . Haec scribebat Augustus anno 405. Quod quidem summum Chromatii studium pro sua defensione intelligens vir ille sanctissimus, ex suo exsilio insequente anno 406 epistolam ad eum misit, cujus modo meminimus.

III. Praeterea Rufinum habuit coluitque Chromatius inter charos Aquileiensis Ecclesiae presbyteros, ut pluribus ostendit adversus Norisium [LXXXVII] vir eruditissimus subinde laudatus [(d) 1Kb] . Eapropter orto dissidio inter ipsum Rufinum et sanctum Hieronymum, tantos viros amicitia tot annis antea conjunctos in Christianam concordiam pro virili redigere studuit; eoque consilio Rufini mentem et calamum alio convertere satagens, eidem injunxit ut Eusebii [Col. 0321D] Graecam Historiam Latinis auribus redderet. Quam quidem ille duobus libris proprio marte compositis auctam Chromatio inscripsit anno 400, eique postmodum quoque Origenis Homilias XXVI in librum Josue, quas ipsius hortatu latinitate donaverat, nuncupavit. [Col. 0322A] His aliisque praeclare gestis sanctus noster Antistes, postquam Aquileiensem Ecclesiam annis XVIII provide strenueque rexisset, anno circiter 408 supremum diem obiisse existimatur. Quae est viri clarissimi pluribus enucleata sententia [(e) 1Kb] : qui tamen deinceps mutata mente [(f) 1Kb] , annum Chromatii emortualem statuit 406. Neque aliter Fontaninus [(g) 1Kb] . Medius autem inter utramque sententiam incedens Tillemontius, annum 407 definivit [(h) 1Kb] . Porro sancti Chromatii memoria tum in Tabulis ecclesiasticis, tum in Fastis Aquileiensibus die 2 Decembris recolitur.

IV. Chromatius, quem sacrarum litterarum studio maxime delectatum, viros doctissimos propterea consuluisse, Ambrosium, inquam, et Hieronymum, [Col. 0322B] atque ab eis sive enarrationes sive interpretationes Divinorum eloquiorum expetiisse, superius vidimus: ipse quoque iisdem sanctis Scripturis sedulo excolendis explanandisque operam impendisse comperitur. Exstant ejus nomine inscriptae Homiliae XVIII, quae Commentarii, sive Commentariorum fragmenta videntur esse in Evangelium Sancti Matthaei. Eas primus edidit ex vetustissimo codice Joannes Sichardus Basileae anno 1528, quae deinceps a Martino Lipsio ad alia vetera exemplaria mss. exactae, variisque in locis repetitae, Patrum demum Bibliothecis fuere intextae. Constat autem librariorum seu exscriptorum ignavia junctim compactas tot homilias, in tria tantum Opuscula fuisse hactenus discretas: facile namque distinguendae fuerant ex frequenter [Col. 0322C] repetita , verbis istis, aut his similibus conclusa, per Christum Dominum nostrum qui est benedictus in saecula; cujus proinde ductu octodecim esse agnoscuntur. Haec autem animadversio Tillemontio debetur [(i) 1Kb] . Et hunc quidem numerum in exemplari nostro hisce homiliis restituendum esse duximus, ordine insuper habito qui hucusque in [LXXXVIII] praecedentibus editis invaluit, praepostero scilicet atque ab auctoris mente prorsus alieno. Ad haec tractatus nomen iisdem homiliis praefiximus: »Ea enim appellatio, ut cum viris eruditis loquar [(j) 1Kb] , antiquae ecclesiasticae locutionis propria, ac frequentius usurpata invenitur. Etsi enim tractatus olim vocarentur episcoporum collocutiones de aliquo Ecclesiae negotio, ut liquet [Col. 0322D] ex Cypriano [(k) 1Kb] : tamen sicuti tractare (quod est episcoporum, ut Optatus testatur [(l) 1Kb] ) a Cypriano primum [(m) 1Kb] , ac dein ab aliis frequenter accipitur pro concionem habere in publicis Ecclesiae coetibus; ita tractatus vox pro Episcopali concione ad populum [Col. 0323A] solemni formula invaluit: eodemque sensu passim quamplurium antiquorum Patrum concionibus praefigitur, ut ex sanctorum Gaudentii, Augustini, Leonis Magni, etc., codicibus, et nonnullis etiam exactis ad fidem codicum editionibus discimus.« Neque aliter inscribendas Chromatii homilias antea existimarat Fontaninus [(a) 1Kb] . Eas porro non solum pro instituti nostri ratione in varias sectiones distinximus, sed et contulimus cum excerptis Combefisianis [(b) 1Kb] ; qua ex collatione cum mendosas aliorum exemplarium lectiones correximus, tum unum alterumve hiatum complevimus, subjectis interim alicubi notulis, quibus aliquot dubia loca restituenda conjecimus.

V. Neque illud hic praetereundum, has homilias, [Col. 0323B] seu si mavis tractatus, in prima Sichardi editione [Col. 0324A] unde reliquae manarunt, hujusmodi titulo inscribi, Chromatii Romani episcopi. Quam ob rem isthaec Opuscula eruditorum plerique Chromatio Aquileiensi abjudicanda censuere. Verum quo demum sensu titulus ille, Sancto Patri nostro tributus, sit accipiendus, duumviri docti accurate satis demonstrarunt [(c) 1Kb] . Caeterum easdem homilias sincerum integrumque fetum esse Chromatii, pluribus astruit quem subinde laudavimus eruditus Fontaninus [(d) 1Kb] : qui praeterea et illarum pretium ostendit, et eas a Magdeburgensium calumniis vindicat, et auctoris stylum ac scopum illustrat; neque scripta Chromatio supposita indicare omittit: dignus proinde quem lector adeat: hanc enim spartam qui eo melius adornarit, novimus neminem.




[Col. 0323]
SANCTI CHROMATII AQUILEIENSIS EPISCOPI TRACTATUS SINGULARIS [a 1Kb] SEU SERMO, DE OCTO BEATITUDINIBUS. (C)

[Col. 0323C] 3 I. Dat nobis, fratres, conventus hic populi et mercatus frequentia occasionem proponendi sermonis Evangelici. Solent enim saecularia esse spiritualibus exempla, et terrestria imaginem praebere coelestibus. Nam Dominus ac Salvator frequenter admonet nos per terrestria de coelestibus, cum dicit: Simile est regnum coelorum reti misso in mare (Matth. XIII, 47). Vel certe: Simile est regnum coelorum homini negotiatori, quaerenti bonas margaritas (Ibid., 45). Si ergo mercatus hanc ipse continet rationem, ut unusquisque pro utilitate sua aut vendat quae sibi superflua sunt, aut emat quae desunt; non incondite et ego proponam mercem, quam mihi commisit Dominus, praedicationem utique coelestem: siquidem me minimum quoque, etsi indignum, tamen de servis [Col. 0323D] illis, quibus Dominus talenta distribuit ad negotiandum lucrumque faciendum, elegit. Nec sane deerunt mercatores, ubi per gratiam Dei tales ac [Col. 0324C] tanti auditores. Magis autem necesse est lucrum coeleste captari, ubi terrestre commodum non negligitur. Cupio, fratres charissimi, proponere vobis illas 4 beatitudinum margaritas pretiosas ex sancto Evangelio: aperite itaque cordis vestri thesauros, emite, percipite avide, feliciter possidete. Dominus ac Deus noster unigenitus summi Patris, qui de Deo homo, de Domino magister dignatus est fieri, cum turbae multae ex diversis confluerent regionibus, assumptis discipulis suis, id est, apostolis suis: Ascendit in montem, et aperto ore suo docebat eos, dicens: Beati pauperes spiritu, quoniam ipsorum est regnum coelorum. Beati mites, quoniam ipsi possidebunt terram, etc. (Matth. V, 1-3). Gradus quosdam firmissimos ex lapidibus pretiosis sternit quodammodo Dominus [Col. 0324D] Salvator; per quos sanctae animae et fideles repere possint et ascendere ad summum illud honum, id est, regnum coelorum. Breviter igitur, fratres [Col. 0325A] charissimi, qualitates graduum cupio demonstrare, vestra modo mens tota et anima sit intenta, quia non sunt parva quae Dei sunt.

II. Beati pauperes spiritu, quoniam ipsorum est regnum coelorum. Mirum principium, fratres, doctrinae coelestis! non a terrore incipit, sed a beatitudine; non terrorem faciens, sed potius desiderium. Vice enim agonothetae vel munerarii, certatoribus in hoc stadio spiritali praemium grande proponit; ut dum aspiciunt praemium, nec labores timeant, nec pericula perhorrescant. Beati ergo pauperes spiritu, quoniam ipsorum est regnum coelorum. Non simpliciter, neque confuse beatos pauperes dixit, sed addidit, 5 pauperes spiritu. Nec enim omnis paupertas [Col. 0325B] felix est: quia fit saepe ex necessitate, fit nonnumquam per pessimos mores, fit etiam ex indignatione divina. Beata ergo paupertas, est spiritualis: eorum scilicet hominum, qui spiritu et voluntate pauperes se faciunt propter Deum, renuntiando saeculi bonis, substantiam suam ultro erogando: quos merito beatos appellat, quia pauperes spiritu, quoniam ipsorum est regnum coelorum: per voluntariam enim paupertatem coelestis regni divitias assequuntur. Deinde ait: Beati mites, quia ipsi possidebunt terram, (Ibid., 4). Mire, post primum gradum, secundus ostenditur: Beati, inquit, miles, quoniam ipsi possidebunt terram. Sed sicut impossibile est, extra ordinem secundo sistere gradu, nisi ascenderis primum; sic homo mitis esse non poterit, nisi prius pauper spiritu [Col. 0325C] fuerit factus. Quomodo ergo inter divitias positus animus, inter curas, et sollicitudines saeculares, ex quibus negotia, lites, provocationes, irae, exacerbationes sine intermissione nascuntur: quomodo, inquam, inter haec animus poterit esse mitis et lenis, nisi prius a se omnes causas iracundiae, occasionesque rixarum abrenuntiando praeciderit? Non fit mare tranquillum, nisi cessaverint venti; non extinguitur ignis, nisi materiam incendii spinarumque sarmenta detraxeris: sic nec animus erit mitis et quietus, nisi ea quae exsuscitant, et inflammant, fuerint abdicata. Bene ergo gradus 6 jungitur gradui, quia pauperes spiritu ipsi incipiunt jam esse mites.

III. Accedit et tertius: Beati qui lugent, quoniam [Col. 0325D] ipsi consolabuntur (Ibid., 5). Quis nobis iste luctus intelligendus est salutaris? Utique non ille, qui ex rerum nascitur detrimentis, non qui ex amissione charorum, nec qui ex jactura saecularium dignitatum: quae utique omnia jam pauper factus spiritu non dolebit. Hic est luctus salutaris, qui agitur pro peccatis, pro recordatione divini judicii. Nam quia prius inter innumeras saeculi occupationes et asperitates animus constitutus, de se ipso cogitare non poterat; jam securus et mitis effectus, incipit se ipsum propius intueri, examinare actus suos diurnos atque nocturnos: et sic praeteritorum criminum vulnera incipiunt apparere, et tunc luctus ac lacrymae subsequuntur salutares, et adeo salubres, ut mox coelestis consolatio [Col. 0326A] occurrat: verus enim qui dixit: Beati qui lugent, quia ipsi consolabuntur.

IV. Accedamus, fratres, ad quartum. Beati, inquit, qui esuriunt et sitiunt justitiam, quoniam ipsi saturabuntur (Ibid., 6). Vere enim post poenitentiam, post luctus et lacrymas peccatorum, quae alia nascitur esuries et quae sitis, nisi justitiae? Sicut enim qui caliginem noctis emensus est, jam gestit proximam lucem; et qui choleram amaram digessit, escam concupiscit et potum: sic et mens hominis christiani, 7 postquam per luctus et lacrymas sua peccata digesserit, jam solam Dei justitiam esurit atque sitit: et merito, ejus quam desiderat, satietate gaudebit.

V. Occurrat et quintus gradus: Beati misericordes, quoniam ipsi misericordiam consequentur (Ibid., [Col. 0326B] 7). Nemo alteri praestare poterit, nisi prius ipse sibi praestiterit. Postquam sibi ergo misericordiam impetravit, satietatemque justitiae, incipit jam dolere de miseris, incipit jam pro aliis peccatoribus exorare: factus misericors in ipsos etiam inimicos, majorem sibi cumulum misericordiae per hujusmodi pietatem in adventu Domini praeparabit: ideo dicitur: Beati misericordes, quoniam ipsi misericordiam consequentur.

VI. Adest ecce gradus sextus: Beati, inquit, mundo corde, quia ipsi Deum videbunt (Ibid., 8). Plane jam mundo sunt corde, plane jam Deum videre poterunt, qui pauperes spiritu, qui mites, qui lamentati peccata, qui justitia refecti, qui misericordes, in adversariis quoque tam sincerum oculum cordis, [Col. 0326C] et lucidum gerunt, ut sine aliqua malitiae lippitudine inaccessibilem Dei claritatem sine impedimento conspiciant. Munditia enim cordis, et conscientiae puritas nullam nubem ad intuendum Dominum patietur.

VII. Sequitur, fratres: Beati pacifici, quoniam filii Dei vocabuntur (Ibid., 9). Magna dignitas paci studentium, cum filiorum Dei appellatione censetur. 8 Bona quidem et haec pacificatio quae fit inter fratres, propter substantiam saeculi litigantes, aut propter vanam gloriam, aut simultates: sed parva haec merces; quia dixerat Dominus in exemplum nostri: Quis me constituit judicem aut divisorem super vos (Luc. XII, 14)? Jam enim praemiserat: ablata tua ne repetas (Luc. VI, 30). Et alio loco: Quomodo potestis credere, gloriam ab invicem accipientes (Joan. [Col. 0326D] V, 44)? Potior ergo et sublimior pacificatio intelligenda est a nobis; illam dicam, qua homines gentiles, qui inimici sunt Dei, per instantiam doctrinae adducuntur ad pacem: qua peccatores emendantur, et Deo per poenitentiam reconciliantur; qua rebelles haeretici corriguntur; qua Ecclesiae discordantes ad unitatem pacemque formantur. Vere enim qui tales sunt pacifici, non solum beati sunt, sed digni merito filii Dei vocabuntur: ipsum enim Dei Filium Christum imitantes, qui pax nostra (Ephes. II, 14) et reconciliatio ab Apostolo praedicatus est, societatem nominis ejus sortiuntur.

VIII. Beati qui persecutionem patiuntur propter justitiam, quoniam ipsorum est regnum coelorum (Matth. [Col. 0327A] V, 10). Non est dubium, fratres, quia bono facto comes est semper invidia. Nam salva persecutorum crudelitate, ubi coeperis rigidam tenere justitiam, insolentiam repercutere, incredulos ad pacem Domini convocare; ubi coeperis denique a mundanis hominibus et erroneis discrepare, statim persecutiones oriuntur: necesse est 9 surgant odia, aemulatio laceret. Sic denique ad illum summum gradum, ad ipsum caput atque fastigium, suos auditores adducit Christus, non tantum ut sustineant patiendo, sed etiam ut moriendo congaudeant.

IX. Beati, inquit, cum vos persequuntur, et exprobrant, et dicunt omne malum adversum vos, propter justitiam, mentientes: Gaudete et exsultate, quoniam merces vestra copiosa est in coelis: Sic enim persecuti [Col. 0327B] sunt prophetas qui fuerunt ante vos (Ibid., 11). Perfecta virtus est, fratres, post totius justitiae ministrationes, propter veritatem opprobria ab hominibus sustinere, affligi cruciatibus, morte denique affici, nec terreri, proposito nobis exemplo Prophetarum, qui diversis modis propter justitiam lacerati, passionum Christi conformes et praemii esse meruerunt. Hic gradus celsior est, in quo Christum Paulus aspiciens dicebat: Unum autem, quae quidem retro sunt obliviscens, ad ea quae in primo sunt me extendens, sector ad bravium supernae vocationis Dei in Christo Jesu (Philipp. III, 13, 14). Et adhuc apertius ad Timotheum: Certamen, inquit, bonum certavi, cursum consummavi (II Tim. IV, 7). Quasi qui omnes gradus ascenderat, addidit: Fidem servavi: In reliquo [Col. 0327C] reposita est mihi corona justitiae (Ibid., 8). Vere enim universo cursu completo hoc supererat, ut per tribulationes et passiones gaudens Paulus, ad gradum sublimiorem martyrii perveniret. Digne ergo Dominus servis suis suadet: Gaudete, inquiens, 10 et exsultate, [Col. 0328A] quia merces vestra copiosa est in coelis (Matth. V, 12); et crescere per incrementa persecutionum evidenter ostendit. Ostensi sunt, fratres, octo gradus Evangelici, exstructi ex lapidibus, ut dixeram, pretiosis. Ostensa est illa scala Jacobi (Gen. XXVI, 12), cujus cacumen de terra pertingebat ad coelum, per quam qui ascendit, portam invenit coeli, ac per eam ingressus, sine fine in conspectu Domini laetus astabit, laudaturus Dominum cum sanctis angelis in aeternum.

X. Hic noster mercatus, haec nundina spiritualis. Demus, benedicti, quae habemus: offeramus spiritus paupertatem, ut accipiamus secundum promissionem regni coelestis ubertatem; offeramus mansuetudinem, ut terram possideamus et paradisum: defleamus peccata, et nostra et aliena, ut consolationem de Domini [Col. 0328B] bonitate mereamur: esuriamus et sitiamus justitiam, ut copiosius saginemur: demus misericordiam, ut veram misericordiam consequamur: vivamus pacifici, ut filii Dei vocemur: mundum cor et castum corpus offeramus, ut lucido sensu Deum videre possimus: persecutiones propter justitiam minime timeamus ut coelestis Regni efficiamur haeredes: opprobria, cruciatus, mortem denique si eveniat, propter Dei veritatem gaudentes amplectamur et laeti, ut merces nobis cum Prophetis et Apostolis copiosa praestetur in coelo. Ut autem verbis finis cum praefatione concordet: si est gaudium mercatoribus propter lucra praesentia et caduca, magis 11 gaudeamus omnes pariter et laetemur, quia tales Domini hodie invenimus margaritas, quibus nulla possint bona [Col. 0328C] saeculi comparari. Quas ut acquirere, obtinere, possidere mereamur, auxilium nobis et gratia cum virtute, ab ipso Domino postulanda est, cui sit gloria in saecula saeculorum. Amen.




[Col. 0327]
SANCTI CHROMATII AQUILEIENSIS EPISCOPI TRACTATUS, QUI SUPERSUNT, IN EVANGELIUM S. MATTHAEI. (C)



13 TRACTATUS I [a 1Kb] , In caput III Evangelii S. Matthaei. (Deest initium.)

I. . . . Quapropter respondens Dominus Jesus dixit ei: Sine modo, sic enim decet nos implere omnem justitiam (Matth. III, 15). Jesus igitur ad consummanda legis omnia sacramenta, ut baptizaretur a Joanne, a [Col. 0328D] Galilaea in Jordanem descendit. Sed Joannes Deum suum per Spiritum sanctum recognoscens, cujusne calceamenta quidem dignum se fuisse portare professus fuerat, implere quod jubebatur excusat: quia non credebat ei necessarium baptismum esse, quem sciret ad hoc venisse, ut baptismo suo mundi peccata deleret; et idcirco baptizari se ab eo potius oportere testatur, dicendo: Ego a te debeo baptizari; [Col. 0329A] et tu venis ad me (Ibid., 14)? Tamquam si diceret: Ego homo sum; tu Deus: Ego peccator, quia homo; tu sine peccato, quia Deus. Quid vis a me baptizari? Non recuso obsequium, sed ignoro mysterium. Ego peccatores baptizo in poenitentiam. Tu quid 14 vis baptizari, qui non habes causam peccati? Immo potius, quid vis baptizari ut peccator, qui venisti peccata tollere? Quid est ergo quod ait Joannes: A te debeo ego baptizari, et tu venis ad me? [a 1Kb] Quidnam famuli sui fidele servitutis, sed dispensationis suae mysterium, dicendo: Sine modo; sic enim oportet nos implere omnem justitiam: ostendens hoc esse omnem justitiam, ut ipse Dominus et magister salutis nostrae sacramentum compleret. Non ergo sui causa baptizari Dominus venit, sed causa nostri, ut impleret [Col. 0329B] omnem justitiam. Justum est enim, ut quod quis docet alterum facere, prior incipiat. Quia igitur magister et Dominus humani generis venerat, exemplo suo docere voluit quid esset faciendum, ut discipuli Magistrum, servi Dominum sequerentur. Quia ergo novum baptisma daturus erat, ad generis humani salutem et remissionem peccati; prior ipse baptizari dignatus est, non ut peccata deponeret, qui peccatum solus non fecerat; sed ut aquas baptismi sanctificaret ad diluenda peccata credentium. Numquam enim aquae baptismi purgare peccata credentium potuissent, nisi tactu dominici corporis sanctificatae fuissent. Ille ergo baptizatus est, ut nos lavaremur a peccatis. Ille tinctus est in aqua, ut nos a delictorum sordibus purgaremur. Ille lavacrum regenerationibus [Col. 0329C] accepit, ut nos ex aqua et Spiritu sancto renasceremur, sicut ipse alio 15 in loco ait: Nisi quis renatus fuerit ex aqua et Spiritu sancto, non intrabit in regnum coelorum (Joan. III, 5).

II. Baptismum ergo Christi ablutio est delictorum nostrorum, et renovatio est vitae salutaris. Audi hoc ipsum Apostolum demonstrantem, cum dicit: Quotquot enim in Christo baptizati estis, Christum induistis (Gal. III, 27). Et addidit: Consepulti ergo illi estis per baptismum in mortem: ut quemadmodum Christus surrexit a mortuis, sic et vos in novitate vitae ambuletis (Rom. VI, 4). Per baptismum itaque peccato morimur, sed Christo convivimus: vitae pristinae sepelimur, sed novae vitae resurgimus: vetusti hominis errore exuimur, sed novi hominis indumenta suscipimus. [Col. 0329D] Implevit ergo Dominus etiam in baptismo omnem justitiam, quia ad hoc baptizari voluit, ut baptizaremur; ad hoc lavacrum regenerationis accepit, ut renasceremur in vita.

III. Et baptizavit quidem Joannes Dominum ac Salvatorem nostrum, sed potius ille baptizatus a Christo est: quia ille aquas sanctificavit, hic aquis sanctificatus est; ille gratiam donavit, hic accepit; hic peccata deposuit, ille remisit; quia hic homo, [Col. 0330A] ille Deus: Dei enim est peccata dimittere, ut scriptum est: Quis potest peccata dimittere, nisi solus Deus (Luc. V, 21)? Et ideo ait Joannes ad Christum: Ego a te debeo baptizari; et tu venis ad me? Joannes enim baptismo egebat, quia sine peccato esse non poterat: 16 verum Christus baptismo egere non poterat, quia peccata non fecerat. Unde in baptismo illo Dominus ac Salvator noster, primum Joannis, dehinc totius mundi peccata purgavit. Et ideo ait: Sine modo; sic enim oportet nos implere omnem justitiam. Cujus baptismi gratia dudum mystice praeostensa est, cum populus per fluvium Jordanis in terram promissionis inductus est. Sicut ergo tunc populo, ad terram promissionis eunti, per Jordanem via fuit, Domino praecedente: ita nunc, per easdem [Col. 0330B] aquas fluvii Jordanis, primum iter viae coelestis apertum est, per quod ad beatam illam terram promissionis, id est, promissionem regni coelestis deducimur. Illis Jesus filius Nave in Jordane dux fuit: nobis vero Jesus Christus Dominus per baptismum dux exstitit salutis aeternae; unigenitus Dei Filius, qui est benedictus in saecula saeculorum. Amen.



TRACTATUS II [b 1Kb] . In caput III Evangelii S. Matthaei.

I. Dehinc sequitur: Et baptizatus Jesus, confestim ascendit de aqua. Et ecce aperti sunt ei coeli: et vidit Spiritum Dei descendentem quasi columbam. Et ecce vox de coelo dicens: Hic est Filius meus dilectus, in [Col. 0330C] quo mihi bene complacui (Matth. III, 16, 17). Ut in Domini corporea nativitate, ita quoque in baptismo ejus, omni admiratione digna et majestati ejus congrua paruerunt. Coeli igitur, de aquis ascendente Domino post baptismum, patuerunt: 17 sanctus Spiritus in habitu columbae, specie corporali descendit, testimonium Patris supra Filium deferens: vox etiam Patris statim de coelis auditur, dicentis: Hic est Filius meus dilectus, in quo mihi bene complacui. Cujus sacrae vocis auditum super aquas. David quoque ante praenuntiaverat, dicendo: Vox Domini super aquas, Deus majestatis intonuit (Psal. XXVIII, 3). In hoc utique, in quo vox paternae majestatis, testimonium Filio perhibens, quasi quoddam tonitru sonuit.

II. Quis igitur hic contra fidem haereticis locus [Col. 0330D] est? Quae in hac Patris professione blasphemandi occasio relicta est, cum etiam expressa proprietate verborum sacramentum sit perfectae Trinitatis ostensum? In mysterio enim baptismi, et Filius manens videtur in corpore, et Spiritus sanctus in specie columbae descendit, et vox Patris de coelis auditur, ut Trinitatis unitas declaretur; quia nec Pater sine Filio intelligi potest, nec Filius sine Spiritu sancto cognosci. [c 3Kb] Vide igitur quale Patris de [Col. 0331A] Filio 18 testimonium sit, dicentis: Hic est Filius meus. Suus utique, non per adoptionem gratiae, neque per religionem creaturae, ut haeretici volunt, sed sui proprietate generis et veritate naturae. Multi enim sanctorum filii Dei dicuntur, et sunt: sed hic sine comparatione unus Deo Patri Filius unigenitus, et verus, et proprius, non aliunde, quam de Patre natus. Quia tam verus Pater, Pater est, quam verus et Deus est: sicuti etiam tam verus Filius, Filius est, quam verus et Dominus est. Perfecta ergo fides est Trinitatis ostensa; cum et Pater Christum Dominum ac Deum nostrum Filium suum esse testatur; et Spiritus sanctus, id est Paracletus, in tanto fidei sacramento Patri Filioque conjungitur: ut verum Patrem, verum Filium, verum etiam Spiritum [Col. 0331B] sanctum crederemus: tres personas, sed unam divinitatem Trinitatis, unamque substantiam. Haec transitorie de Trinitatis mysterio dicta sunt.

19 III. Verum quia omnia quae pro nobis Dominus egit, in sacramentum salutis nostrae ostensa cognoscimus: in eo quod baptizato Domino coeli aperti sunt, idem monstratur, quia renatis in baptismo coelorum regna paterent, quae nobis Filius Dei, in corpore ad coelum ascendens, primus aperuit. Unde et statim in eo, quod sanctus Spiritus in specie columbae descendit, et vox Patris de coelis auditur, dicentis: Hic est Filius meus; in hoc coeleste mysterium, et salutis nostrae ordo revelatur; quia per salutare baptismum aquae, essemus et filii Dei futuri, et donis sancti Spiritus munerandi: per quem [Col. 0331C] est Patri, et Filio laus et gloria in saecula saeculorum. Amen.



TRACTATUS III [a 1Kb] . In caput V Evangelii S. Matthaei.

I. Videns autem, inquit, turbas Jesus, ascendit in montem: et, sedente eo, accesserunt ad eum discipuli ejus, et aperiens os suum, docebat eos dicens: Beati pauperes spiritu, quoniam ipsorum est regnum coelorum (Matth. V, 1, 2), et caetera quae sequuntur. De terrenis et humilibus ad alta et excelsa discipulos suos Dominus ducturus, montem conscendit: et quidem Oliveti, ut per ipsius vocabuli significationem, divinae misericordiae suae munus ostenderet. Ascendit igitur Dominus in montem, ut discipulis [Col. 0332A] suis terrena jam relinquentibus et superna petentibus, velut 20 in alto jam positis, praecepta traderet coelestium mandatorum: et provisas olim benedictiones divino munere largiretur, secundum quod David ante testatus fuerat, dicendo: Etenim benedictionem dabit qui legem dedit (Psal. LXXXIII, 8). Et ut apertius et gratiam apostolorum, et auctorem tantae hujus benedictionis ostenderet, addidit dicens: Ambulabunt de virtute in virtutem, videbitur Deus deorum in Sion: Filius scilicet Dei, qui in Sion apostolis benedictiones donavit. Idem enim in hoc monte benedictiones apostolis dedit, qui jamdudum in monte Sina Moysi legem tradiderat, probans se esse utriusque legis auctorem, secundum quod per Jeremiam ipse Dominus manifestat dicens: Et dabo illis testamentum novum: [Col. 0332B] non tale quale jamdudum dedi patribus eorum, cum educerem eos de terra Aegypti; sed hoc est testamentum quod dabo illis: scribam leges meas in cordibus eorum, et in sensu eorum scribam illas (Jerem. XXXI, 31, 32). Et jamdudum quidem cum lex daretur (Exod. XIX, 21), juxta montem populus prohibebatur accedere: nunc autem Domino dicente in monte nemo prohibetur; immo potius omnes invitantur ut audiant: quia in lege severitas est, in Evangelio gratia: illic terror incredulis incutitur, hic credentibus benedictionum munus infunditur. Si vis ergo et tu benedictionem a Domino accipere, relinque terrenam conversationem, pete vitam supernam; ascende in altitudinem fidei tamquam montem, ut benedici jure a Domino 21 merearis. Sed quae jam [Col. 0332C] ipsa verba benedictionum sint, videamus.

II. Beati, inquit, pauperes spiritu, quoniam ipsorum est regnum coelorum. Plures quidem novimus pauperes: sed non quia tantum pauperes, idcirco beatos: quia unumquemque nostrum non necessitas paupertatis facit esse beatum, sed fides devotae paupertatis. Nam multos scimus egere quidem saeculi facultate, nihilominus tamen a peccatis non desinere, atque a fide Dei esse alienos; quos utique manifestum est beatos dici non posse. Et ideo debemus requirere qui isti beati sint, de quibus ait Dominus: Beati pauperes spiritu, quoniam ipsorum est regnum coelorum. Hos utique pauperes significat esse beatos, qui contemptis mundi divitiis, spretaque saeculi facultate, ut Deo fierent divites, mundo [Col. 0333A] esse pauperes voluerunt. Hi tales, pauperes quidem saeculo videntur, sed Deo divites sunt, egentes saeculo, sed Christo locupletes. Cujus beatae paupertatis exemplum nobis primi in se Apostoli praebuerunt: qui contempta omni facultate, statim secuti Domini vocem, ipsius esse discipuli meruerunt. Hos tales pauperes etiam Apostolorum temporibus invenimus, qui primi credentes, universis rebus suis possessionibusque distractis, sub hac devota paupertate Domini divitias quaesierunt. Unde et Apostolus in tali paupertate divitias inesse coelestes ostendit, dicens: Tamquam nihil habentes, et 22 omnia possidentes (I Cor. VI, 10). Inde denique Petrus, cum ascendens in templum a claudo eleemosynam peteretur, ait: Argentum et aurum non est [Col. 0333B] mihi: quod autem habeo, hoc tibi do: In nomine Domini nostri Jesu Christi surge et ambula (Act. III, 6). O vero beata paupertas, quae cum nihil de mundi facultate habeat, tantum de coelo largitur! Non dat quidem argentum vel aurum, sed quod plus est divitiis omnibus, reddit corporis sanitatem. Imaginem Caesaris in nummo, quam daret, non habuit; sed Christi imaginem in homine reformavit. De hujusmodi pauperibus in praesenti loco Dominus loquitur, de quibus et David multis locis testatur dicendo: Edent pauperes, et saturabuntur, et vivet cor eorum in saeculum saeculi (Psal. XXI, 7). Et iterum: Judicabit pauperes populi, et salvos faciet filios pauperum (Psal. LXXI, 4). Iste pauper clamavit, et Dominus exaudivit eum (Psal. XXXIII, 7). Talium ergo [Col. 0333C] pauperum Dominus docet esse regnum coelorum, qui se causa religionis ac fidei saeculo pauperaverunt, ut locupletem sanctum Spiritum possiderent. Vel certe beatos pauperes dicit, qui nulla superbia diaboli inflantur, nulla ambitione saeculi extolluntur, sed humilitatem spiritus cum fidei devotione custodiunt. Unde dicitur a David in Psalmo: Sacrificium Deo spiritus contribulatus: cor contritum et humiliatum Deus non spernit (Psal. L, 19). Tales ergo pauperes spiritu beati sunt apud Deum.

III. Deinde ait: Beati qui lugent, quoniam ipsi 23 consolabuntur. Sicut de pauperibus superius, ita et hic de lugentibus loquitur: non eos beatos appellans, qui aut dilectae alicujus conjugis orbitatem, aut amissionem charorum pignorum filiorumque graviter [Col. 0333D] lugent; sed eos potius beatos esse significat, qui aut propria commissa peccata jugi lacrymarum fletu expiare contendunt, aut qui pro legis affectu iniquitatem saeculi ac peccantium delicta lugere non desinunt. His ergo tam sancte lugentibus non immerito a Domino consolatio exsultationis aeternae promittitur. Eam denique David sanctus exspectans, etiam stratum suum jugi lacrymarum fletu rigavit dicendo: Lavabo per singulas noctes lectum meum, lacrymis meis stratum meum rigabo (Psal. VI, 7). Et iterum: Fuerunt mihi lacrymae meae panes die ac nocte, dum dicitur mihi quotidie: Ubi est Deus tuus (Psal. XLI, 4)? Et iterum: Quia cinerem sicut panem manducabam, et potum meum cum fletu temperabam (Psal. CI, 10). [Col. 0334A] Et iterum: Cibabis nos pane lacrymarum, et potum dabis in lacrymis in mensura (Psal. LXXIX, 6). Vis autem scire pium luctum sanctorum? Audi dictum de Samuele propheta, quia usque ad diem mortis ejus luxerit regem Saulem (I Reg. XV, 35). Hieremias quoque cum populi peccata defleret, ita ait: Ut flumina aquarum transierunt oculi mei, super contritione plebis meae (Thren. III, 48). Et iterum: Quis dabit capiti meo aquam, et oculis meis fontem lacrymarum, et plorabo hanc plebem die ac nocte (Jerem. IX, 1)? Daniel etiam gravi luctu pro populi peccatis afficitur, secundum quod ipse testatur dicens: Et eram, inquit, 24 lugens tribus hebdomadis dierum, panem non manducans, et vinum non bibens (Dan. X, 3). Sanctus quoque Apostolus quosdam Corinthiorum [Col. 0334B] luctu simili deflet, dicendo: Et veniam ad vos, ut lugeam multos ex his qui ante peccaverunt, et non egerunt poenitentiam in immunditia quam gesserunt, et fornicatione (II Cor. XII, 21). Hujusmodi ergo luctum Dominus perpetui gaudii consolatione compensat, secundum quod Isaias retulit, dicens: Date his qui lugent Sion, gloriam pro cinere: unctionem laetitiae lugentibus: pro spiritu maestitiae amictum gloriae (Isai. LXI, 3). David ait: Convertisti planctum meum in gaudium mihi, disrupisti saccum meum, et praecinxisti me laetitia (Psal. XXIX, 12).

IV. Deinde ait: Beati mites, quoniam ipsi haereditate possidebunt terram. Diversae sunt gratiae promissionum divinarum, quia diversi gradus meritorum. Ait ergo: Beati mites, quoniam ipsi possidebunt terram. [Col. 0334C] Mites sunt homines mansueti, humiles et modesti, in fide simplices, et ad omnem injuriam patientes, qui praeceptis evangelicis instituti, Dominicae mansuetudinis imitantur exemplum, qui ait in Evangelio: Discite a me, quia mitis sum et humilis corde (Matth. XI, 19). Denique Moyses jam dudum idcirco maximam gratiam apud Deum habuit, quia mitis erat. Hoc enim de eo scriptum est: Et erat Moyses mansuetus prae omnibus qui erant super terram (Num. XII, 3). Unde David in Psalmo ait: Memento, Domine, David et omnis mansuetudinis ejus (Psal. CXXXI, 2). Hujusmodi ergo mites beatos ostendit, 25 quibus non in praesenti vita, sed in futura possessionem terrae illius felicis repromisit, de qua dictum legimus in Psalmo: Mansueti autem possidebunt terram, [Col. 0334D] et delectabuntur in multitudine pacis (Psal. XXXVIII, 11). Et iterum: Qui exspectant Dominum, ipsi haereditate possidebunt terram (Psal. LXVIII, 36). De qua et per Salomonem Spiritus sanctus testatur dicens: Quoniam recti habitabunt in terra, et sancti habitabunt in ea (Prov. XI, 21). Hos ergo mites Dominus beatos ostendit, qui lenitatem mansuetudinis Dominicae sequentes, beatae illius terrae haereditate perpetua possessione fruentur. Maxime tamen de terra nostri corporis loquitur, in qua sancti transfigurati in gloriam, secundum Apostolum, aeterna felicitate regnabunt.

V. Deinde ait: Beati qui esuriunt et sitiunt justitiam, quoniam ipsi saturabuntur. Non facili desiderio, [Col. 0335A] nec levi cupiditatis ardore expetendam a nobis esse justitiam docuit. Siquidem hos beatos esse significat, qui ad eam consequendam, esuriendi ac sitiendi modo, interni desiderii cupiditatibus inardescunt: quia si eam unusquisque nostrum esuriens ac sitiens desiderio concupiscat, non potest aliud semper, quam justitiam cogitare, justitiam quaerere: quia esuriens ac sitiens, necesse est, id quod sitit atque esurit, concupiscat. Merito igitur his taliter esurientibus ac sitientibus eum, qui panis coelestis ac fons aquae vivae est, satietatem refectionis illius perpetuae repromittit, dicendo: 26 Beati qui esuriunt et sitiunt justitiam, quoniam ipsi saturabuntur. Illam utique justitiam fidei, quae Dei et Christi est, de qua et Apostolus retulit: Justitia autem Dei per fidem [Col. 0335B] Jesu Christi, in omnes et super omnes qui credunt in eum (Rom. III, 20). Vel certe ipsum Dominum ac Salvatorem nostrum, qui nobis secundum Apostolum: Et justitia, et sanctificatio, et redemptio factus est (I Cor. I, 30); cujus desiderio, velut cibi ac potus modo, beati semper exaestuant, secundum quod ipse Dominus per Salomonem testatur, dicens ex persona Sapientiae: Qui me manducant, adhuc esurient: et qui me bibunt, adhuc sitient (Eccli. XXIV, 29). Hanc ergo justitiam etiam nos semper esurire ac sitire debemus, ut saturari cibo refectionis perpetuae mereamur. Bene autem cum additamento dictum est in loco praesenti: Beati qui esuriunt et sitiunt justitiam, quoniam ipsi saturabuntur: quia qui non justitiam, sed injustitiam esuriunt, scilicet qui [Col. 0335C] aurum, et argentum desiderant, qui divitias vel honores saeculi concupiscunt, et qui numquam terrenis opibus vel carnis desideriis satiantur; ii tales, non beati, sed infelices sunt; quia eis, non spes promissae gloriae, sed damnationis poena debetur.

VI. Deinde ait: Beati misericordes, quoniam ipsis miserebitur Deus. Plurimis quidem testimoniis, tam in veteri Testamento quam etiam in novo, ad faciendam misericordiam a Domino provocamur: sed ad compendium fidei arbitramur 27 satis superque sufficere id, quod in praesenti loco ipse Dominus propria voce depromit, dicendo: Beati misericordes, quoniam ipsis miserebitur Deus. Dominus misericordiarum misericordes dicit esse beatos, ostendens unumquemque misericordiam Dei promereri non [Col. 0335D] posse nisi et ipse misericors fuerit. Unde et alio loco ait: Estote ergo misericordes, sicut et Pater vester qui est in coelis, misericors est (Luc. VI, 36). Deinde ait: Beati mundo corde, quoniam ipsi Deum videbunt. Hos mundo corde esse significat, qui, deposita sorde peccati, ab omni se carnis inquinamento purgaverint, et per opera fidei atque justitiae Deo placuerint, secundum quod David in Psalmo testatur dicens: Quis ascendet in montem Domini, aut quis stabit in loco sancto ejus? Innocens manibus et mundo corde, qui non accepit in vano animam suam (Psal. XXIII, 3, 4). Merito et David sciens Deum nonnisi mundo corde posse videri, ita in Psalmo precatur dicens: Cor mundum crea in me, Deus, et [Col. 0336A] spiritum rectum innova in visceribus meis (Psal. L, 12). Hujusmodi ergo mundo corde Dominus beatos esse ostendit, qui pura mente et integra conscientia sub fide Domini viventes, Deum gloriae in futuro coelesti Regno conspicere merebuntur: Non jam per speculum et in aenigmate, sed facie ad faciem, ut Apostolus retulit (I Cor. XIII, 12). Modo enim licet oculis fidei Deum contemplemur, claritatem tamen ejus prae infirmitate carnis videre non possumus: tunc autem videbimus eum, accepta 28 immortalitate in coelestem gloriam transformati, cum immortalem Deum immortalibus oculis conspicere coeperimus: et tunc vere implebitur in nobis illud, quod scriptum est: Sicut audivimus, ita et vidimus in civitate Domini virtutum (Psal. XLVII, 9). Non immerito [Col. 0336B] idem David cum futuri temporis gloriam ostenderet in qua sancti cum Deo habitabunt, ita retulit: Attamen justi confitebuntur tibi, et habitabunt recti cum facie tua (Psal. CXXXIX, 14).

VII. Deinde ait: Beati pacifici, quoniam filii Dei vocabuntur. Pacifici sunt, qui a dissensionis et discordiae scandalo separati, dilectionem charitatis fraternae, et pacem Ecclesiae sub catholicae fidei unitate custodiunt: quam pacem tuendam discipulis suis Dominus in Evangelio peculiariter commendat, dicendo: Pacem relinquo vobis, pacem meam do vobis (Joan. XIV, 27). Quam pacem Dominum Ecclesiae suae daturum David ante testatus est, dicens: Audiam quid loquatur in me Dominus Deus, quoniam loquetur pacem in plebem suam, et super sanctos suos, [Col. 0336C] et in eos qui convertuntur ad ipsum (Psal. LXXXIV, 9). De qua pace custodienda et Apostolus commonet, dicens: In omnibus servantes unitatem spiritus cum vinculo pacis (Ephes. IV, 3). Et iterum: Pax Dei quae superat omnem intellectum, custodiat corda vestra et corpora vestra a malo (Philipp. IV, 7). Nihil enim tam necessarium servis Dei, tam salutare Ecclesiae, quam charitatem servare, quam pacem diligere, sine qua Deum videri non posse, ad Hebraeos Apostolus 29 docet, dicendo: Ante omnia diligite pacem, sine qua nullus nostrum Deum videre poterit (Hebr. XII, 14). Unde omni studio ac devotione pacem Ecclesiae servare nos convenit, et eos qui a pace dissentiunt, ad Ecclesiae charitatem, quantum in nobis est, pacis ac fidei studio revocare, exemplo [Col. 0336D] Prophetae qui ait: Cum his qui oderunt pacem, eram pacificus; cum loquebar illis, impugnabant me gratis (Psal. CXIX, 7). Merito et in Evangelio in exsultatione angelorum nativitatem Domini nuntiantium, haec vox sancta reperitur: Gloria in altissimis Deo, et in terra pax hominibus bonae voluntatis (Luc. II, 14). De qua pace et David retulit: Pax, inquit, multa est diligentibus te, et non est illis scandalum (Psal. CXVIII, 165). Et Isaias similiter: Et ponam in multa pace filios tuos, et in aequitate aedificaberis (Isai. LIV, 13). Si enim ad hoc Filius Dei carnem suscipere et pati dignatus est, ut pacificaret nos Deo per sanguinem crucis suae (Coloss. I, 20); utique, secundum quod Apostolus retulit, per omnia pacifici esse debemus, [Col. 0337A] ut vere ipsum Deum pacis in nobis habere mereamur (Rom. XV, 33): hoc enim scriptum est: Factus est in pace locus ejus, et habitatio ejus in Sion (Psal. LXXV, 3). Et sic vere non solum filii Dei erimus, sed et haeredes Dei, cohaeredes autem Christi. Hoc enim Apostolus retulit: Si filii, inquit, Dei, et haeredes Dei, cohaeredes autem Christi (Rom. VIII, 17).

VIII. Deinde ait: Beati qui persecutionem patiuntur propter justitiam, quoniam ipsorum est regnum coelorum. Non immerito esuriendam ac sitiendam 30 justitiam Dominus superius memoravit: cujus desiderio in tantum sitire nos decet, ut propter eam et persecutionem mundi, et poenas corporis, et ipsam mortem contemnere debeamus. In qua significatione martyres maxime declarantur, qui propter justitiam, [Col. 0337B] fidem et nomen Christi persecutiones in saeculo sustinent, quibus spes magna promittitur, id est possessio regni coelorum. Cujus beatitudinis Apostoli principes exstiterunt, et omnes justi qui propter justitiam legis diversis persecutionibus afflicti, merito fidei suae ad regna coelestia pervenerunt.

IX. Deinde ait: Beati eritis cum vos persecuti fuerint homines, et exprobrabunt, et dicent omne malum contra vos. Gaudete in illa die et exsultate: dico enim vobis, quia merces vestra multa est in coelis: sic enim faciebant et Prophetis patres eorum. Omnia quae tempore persecutionis propter nomen Christi adversus justos persecutorum excogitare potest infanda perfidia, vel diversa opprobria ingerere, vel corpori poenas inferre; non solum patienter ferre debemus, [Col. 0337C] sed etiam cum gaudio exsultationis accipere, propter futuram gloriam. Hoc enim ait: Gaudete in illa die et exsultate: dico vobis, quia merces vestra multa est in coelis. Quam gloriosa est persecutionis hujus tolerantia, cujus mercedem Dominus repositam esse dicit in coelis! Et idcirco propositae gloriae praemium considerantes, ad omnem tolerantiam 31 passionis devota fide parati esse debemus: ut consortes gloriae Prophetarum atque Apostolorum effici mereamur, per Christum Dominum nostrum, qui est benedictus in saecula.



TRACTATUS IV [a 1Kb] . In caput V Evangelii S. Matthaei.

I. Deinde ait: Vos estis sal terrae; sed si sal tarrae [Col. 0337D] infatuatum fuerit, ad nihilum valet, nisi ut projiciatur foras, et conculcetur ab hominibus (Matth. V, 13). Dominus Apostolos suos sal terrae cognominat. Et videamus quid sub hujus vocabuli comparatione de Apostolis suis Dominus velit intelligi. Quod ut plenius possimus advertere, primum sollicite requirendum est, quid hoc sal sit, et cujus terrae, et in quam deinde rem utilitatemque proficiat. Jam etiam salis ipsius naturam usumque tractare debemus, ut his cognitis, dominici dicti virtutem spiritali intelligentia facilius assequamur. Natura igitur salis per aquam, per calorem solis, per flatum venti constat; [Col. 0338A] et ex eo quod fuit, in aliam speciem generatur. Sic et Apostoli atque omnes credentes, per aquam baptismi, per fidem Christi (qui in comparatione sol justitiae dictus est) et per inspirationem sancti Spiritus Deo renati, ex terrena in coelestem nativitatem transierunt. Unde non immerito sancti Apostoli sal terrae a Domino nuncupantur. Et cujus terrae? promptum est noscere: id est terrae corporis 32 nostri, quam dudum insipientem ac sensu vanitatis insulsam, evangelicae praedicationis sapientia salierunt. Ipsi enim sal terrae nostrae facti sunt, quia per ipsos et verba sapientiae accepimus, et per coelestem nativitatem in spiritalem sumus demutati naturam. Sicut igitur sal hoc, id est sal terrae, indiscrete omnibus opus est, id est regibus ac potentibus, [Col. 0338B] divitibus et pauperibus, servis ac dominis; sic et coelestis sapientiae verbum, quod per Apostolos praedicatum est, necessarium est cunctis ad vitam: Omnes enim, secundum Apostolum, egent gratia Dei (Rom. III, 23). Quia sicut praesentem hanc vitam non sine salis usu habemus: ita quoque illam vitam aeternam, sine dono sapientiae divinae adipisci non possumus.

II. Sed quia de natura vel gratia salis secundum intelligentiam spiritualem jam superius dictum est, nunc quoque de ipsa salis virtute tractemus. Vos ergo, inquit, estis sal terrae. Itaque sicut sal, cum operatur in carne qualibet, corruptelam non admittit, foetores aufert, sordes expurgat, vermes non sinit generari: ita et coelestis gratia ac fides quae per Apostolos data est, simili exemplo in nobis operatur. [Col. 0338C] Aufert enim carnalis concupiscentiae corruptelam, peccatorum sordes expurgat, odorem malae conversationis excludit, vermes delictorum non sinit generari, id est de corpore libidinosas et mortiferas voluptates exsurgere: conservans corpora nostra etiam ab illo immortali verme, 33 qui indefessa poena peccatores excruciat, de quo scriptum est: Vermis eorum non morietur, et ignis eorum non exstinguetur (Marc. IX, 43, 45, 47, ex Isai. LXVI, 24). Et sicuti sales a foris quidem apponuntur, intrinsecus vero operantur per virtutem naturae suae, ita et coelestis gratia exteriora hominis atque interiora perpenetrat, et totum hominem integrum a peccato incorruptumque conservat. Hos autem Deo dignos esse, qui sale coelestis sapientiae condiuntur [Col. 0338D] (Levit. II, 13), etiam dudum praecedente figura legis ostensum est, quia omne sacrificium offerendum Deo sale saliebatur. Quod ipsum Evangelista commemoravit dicendo: Omne, inquit, sacrificium sale salietur (Marc. IX, 48): ostendens eum hominem dignum vere sacrificium Deo fieri, qui coelestis sapientiae virtute esset infusus. Unde non immerito cum per Ezechielem prophetam Dominus Jerusalem, immo potius Synagogam, increparet, inter caetera ait: Aqua non est lota, neque sale salita (Ezech. XVI, 4); praenuntians, quia neque gratiam baptismi salutaris ad abluenda peccata sua acceptura erat, neque fidem [Col. 0339A] coelestis sapientiae susceptura. Si quis itaque hoc coelesti sale usus fuerit, condietur; qui autem noluerit, infatuabitur. Non immerito et Apostolus (Coloss. IV, 6), sermonem nostrum semper gratiae sale conditum esse debere commonuit.

III. Adhuc hujus salis gratiam ac virtutem etiam in libris Regnorum invenimus praeostensam (IV Reg. II). Cum in Jericho essent aquae malignae quae steriles faciebant, petitus est sanctus Elisaeus 34 propheta, ut iisdem aquis remedium salutare praeberet. Tunc sanctus Elisaeus, coelestis mysterii non ignarus, dixit afferri sibi vas fictile, et mitti in eo salem. Et venit, et misit salem ad exitus aquarum; et sic sanata sterilis natura aquarum, in fecunditatem mutata est: quod in sacramentum futurae veritatis gestum, manifesta ratione [Col. 0339B] cognoscimus. Nam per aquas gentes significari evidenter Apocalypsis retulit dicendo: Aquae quas vidisti, populi, et gentes, et turbae, et nationes sunt (Apoc. XVII, 15). Quae aliter sanari, vel remedium salutare accipere non poterant: nisi sal in vas fictile mitteretur, id est Dei sapientia humanum corpus acciperet. Quae postquam ad exitus aquarum, id est ad exitum mortis humanae, salutis nostrae causa pervenit: tunc omnium credentium natura quae a fructu seminis sterilis erat, in fidei ac justitiae fecunditatem mutata est. Unde non immerito Dominus Apostolos suos sal terrae appellat, quos divina ex se, et coelesti sapientia replevit. Sic autem eos sal terrae esse testatus est, sicut et lucem mundi (Joan. VIII, 12). Nam cum ipse lucem mundi se esse professus sit, tamen [Col. 0339C] etiam discipulos suos hoc nomine voluit nuncupare, non auferens sibi quod suum est lumen, sed largiens: quia lumen verum et aeternum quod suum est, sine aliquo detrimento propriae naturae largitur. Scimus sane nonnullos sales de terra generari: sed et haec similitudo congruit Apostolorum personae. Quia quamvis nati de terra humani corporis viderentur, aliud 35 tamen per fidem Christi esse jam coeperant: ut non jam terra, sed sal terrae haberentur; quia de carnalibus facti sunt spiritales, idonei qui fide possent condire insulsa corda credentium.

IV. Vos ergo, inquit, estis sal terrae: si autem sal infatuatum fuerit, in quo condietur? ad nihilum valet, nisi ut projiciatur foras, et conculcetur ab hominibus. Infatuari autem eos ostendit, qui cum semel per fidem [Col. 0339D] et sapientiam coelestem eruditi, fideles ac stabiles debeant permanere; relicta fide et sapientia divina, aut in haeresim ruunt, aut ad stultitiam gentilium redeunt. Et idcirco ait: Si autem sal infatuatum fuerit, in quo condietur? Quia infatuati fraude diaboli hujusmodi homines, amissa fidei gratia, evanescunt. Qui cum potuissent etiam alios non credentes, adhuc a fide alienos, divinae praedicationis verbo condire, etiam sibi inutiles exstiterunt. Denique Judas Iscariotes de hujusmodi salibus fuerat: sed postea quam divinam sapientiam reprobavit, et de Apostolo apostata factus est: non solum aliis prodesse non potuit, [Col. 0340A] sed et sibi miser et inutilis factus est. Et ideo addidit Dominus dicens: Ad nihilum valet, nisi ut projiciatur foras, et conculcetur ab hominibus: quia hujusmodi, jam non fideles ac domestici; sed projecti ab Ecclesia, ut extranei et fidei hostes habendi sunt. Unde et Judas de domestico fidei, inimicus factus est veritatis. 36 Projecti itaque hujusmodi extra Ecclesiam, necesse est ut diversis vitiis carnis et variis voluptatibus saeculi conculcentur: et hoc est quod ait: ad nihilum valet, nisi ut projiciatur foras, et conculcetur ab hominibus. Quid sit autem conculcari ab hominibus, etiam Salomon in libro suo retulit, cum de muliere meretrice loqueretur: Mulier, inquit, fornicaria, quasi stercus in via ab hominibus praetereuntibus conculcatur (Eccli. IX, 10). Quia igitur [Col. 0340B] conditi jam sale apostolico sumus, in tali ac tanto condimento gratiae spiritualis permanere debemus, ut ipsi quoque sal terrae nuncupari a Christo Domino nostro mereamur, qui est benedictus in saecula, Amen.



TRACTATUS V [a 1Kb] . In caput V Evangelii S. Matthaei.

I. DEINDE ait: Vos estis lux mundi. Non potest civitas abscondi super montem posita, neque accendunt lucernam ut ponant eam sub modio, sed super candelabrum, ut luceat omnibus qui in domo sunt (Matth. V, 14, 15). Sal terrae Dominus discipulos suos appellavit: quia infatuata a diabolo corda humani generis, per coelestem sapientiam condierunt. Nunc quoque [Col. 0340C] lumen mundi eos nuncupat, quia a se ipso qui verum et aeternum lumen est, illuminati; ipsi quoque lumen facti sunt tenebrarum. Nam quia ipse sol justitiae est; non immerito etiam 37 discipulos suos lumen mundi cognominat; quia per ipsos, quasi per quosdam micantes radios, universo orbi cognitionis suae lumen infudit: fugaverunt enim a cordibus hominum tenebras erroris, luce veritatis ostensa. Per ipsos namque illuminati etiam nos, ex tenebris lumen sumus effecti, dicente Apostolo: Eratis enim aliquando tenebrae, nunc autem lux in Domino: sicut filii lucis ambulate (Ephes. V, 8, 9). Et iterum: Non estis filii noctis neque tenebrarum, sed estis filii luminis et filii diei (I Thess. V, 5). Merito et sanctus Joannes in Epistola sua testatus est, dicens: Deus lux est [Col. 0340D] (I Joan. I, 3), et qui manet in Deo, in lumine est, sicut et ipse est in lumine. Unde quia tenebris erroris liberatos nos esse gaudemus, semper quasi filii lucis in lumine ambulare debemus.

II. Et addidit: Non potest, inquit, civitas abscondi supra montem posita (Matth. V, 14). Civitatem hic Ecclesiam significat, de qua multis locis divinae Scripturae testantur, et de qua David maxime loquitur, dicens: Gloriosa dicta sunt de te, civitas Dei (Psal. LXXXVI, 3). Et iterum: Fluminis impetus laetificat civitatem Dei (Psal. XLV, 5). Et iterum: Sicut audivimus, ita et vidimus in civitate Domini virtutum, [Col. 0341A] in civitate Dei nostri: Deus fundavit eam in aeternum (Psal. XLVII, 9). Et ut manifeste se de hac civitate loqui Spiritus sanctus ostenderet, etiam montis ipsius fecit mentionem, dicendo: In civitate Dei nostri, in monte sancto ejus. De qua per Isaiam Dominus loquitur, dicens: 38 Ecce ego praeparabo tibi carbunculum lapidem, et fundamenta tua sapphyrum, et propugnacula tua jaspidem, et portas tuas lapidem crystallum, et circuitum tuum lapides electos, et omnes filios tuos docibiles Dei (Isai. LIV, 11, 12, sec. LXX). Et multa similia quae praetermisimus, ne taedium legentibus faceremus; maxime cum haec quae dicta sunt, ad probationem civitatis hujus satis abundeque sufficiant. Civitatem ergo supra montem positam, Ecclesiam ostendit, supra fidem Domini ac [Col. 0341B] Salvatoris nostri in coelesti gloria constitutam; quae actu spiritali omnem [a 1Kb] humiditatem terrenae infirmitatis excedens, universo mundo conspicua facta est gloriosa; quae jam non per annuntiationem legis obumbratur, sed per evangelicam doctrinam aperta praedicatione conspicitur.

III. Et addidit: Neque enim accendunt lucernam, et ponunt eam sub modio, sed supra candelabrum, ut luceat omnibus qui in domo sunt (Matth. V, 15). Videamus itaque et hujus dicti Dominici rationem. Scimus lucernam ad hoc accendi, ut non modio aut aliquo operimento tegatur; quod si fiat, usus ejus nulli rei proderit: sed ideo accenditur in candelabro, ut in edito loco posita caecitatem obscurae noctis abjiciat, et lucis suae usum in domo constitutis impertiat. [Col. 0341C] Quod ideo Dominus commemorat, quo sciremus, et nos idcirco gratia fidei accensos, et 39 luce spiritus illuminatos, ut et ipsi per opera fidei atque justitiae velut lucerna spiritualiter luceremus; et hos qui in tenebris erroris sunt positi, ignorantiae nocte depulsa, veritatis ipsius lumine illustraremus. Unde Apostolus ait: Inter quos lucetis sicut luminaria in hoc mundo, verba vitae continentes (Philipp. II, 15, 16). Quod si non faciamus, videbimur tam necessarii luminis utilitatem, ad damnum tam nostrum quam aliorum, infidelitate nostra velut quodam velamine obtegere et obumbrare. Quapropter et illum qui talentum ad lucrum coelestis negotiationis acceptum abscondere magis voluit quam ad mensam nummulariis dare, debitam poenam [Col. 0341D] incurrisse scimus et legimus (Matth. XXV, 28, 30).

IV. Et idcirco lucerna illa spiritualis, quae ad usum salutis nostrae accensa est, semper lucere debet in nobis. Habemus enim lucernam coelestis mandati, et gratiae spiritalis, de qua David retulit: Mandatum tuum lucerna pedibus meis, et lux semitis meis (Psal. CXVIII, 105). De qua et Salomon ait: Quoniam lucerna est praeceptum legis (Prov. VI, 23). De qua per Sophoniam quoque prophetam Dominus testatur: Et scrutabor Jerusalem cum lucerna (Soph. I, 12). In [Col. 0342A] hac enim lucerna inextinguibile legis ac gratiae suae lumen ostendit, quod non aliquo caecae mentis velamine operiendum est vel obscurandum, ut Judaei vel haeretici faciunt, qui perspicuam lucem praedicationis divinae pravis interpretationibus obtegere et occultare nituntur, pro fide perfidiam 40 praedicando, et lumen veritatis erroris tenebris obvelando. Unde lucerna haec legis ac fidei non occultanda nobis est, sed ad salutem multorum semper in Ecclesia, velut in candelabro, constituenda; ut veritatis ipsius luce et nos fruamur, et omnes credentes illuminentur. Ad cujus luminis contemplationem etiam, per Isaiam nos sanctus Spiritus adhortatur dicendo: Venite, ambulemus in luce Domini. Dimisit enim populum suum domus Israel (Isai. II, 5, 6, sec. LXX). De qua [Col. 0342B] luce et beatus Petrus in Epistola sua testatus est, dicens: Qui eripuit nos de tenebris, et advocavit nos in admirabilem lucem (I Petr. II, 9). Unde et Zacharias propheta, ut spiritalis hujus luminis et coelestis candelabri quod in figura Ecclesiae ostensum est, manifestaret mysteria, inter caetera quae ei pro merito prophetiae monstrata sunt, etiam candelabrum aureum cum lampadibus suis se vidisse testatus est (Zach. IV, 2). Nam et in tabernaculo testimonii ad futurae veritatis exemplum candelabrum cum lucernis indefesso lumine populo lucebat (Exod. XL). Cujus rei ratio Judaeis quidem occulta est, sicuti et omnia sacramenta legis, sed nobis jam manifesta. Scimus enim in candelabro illo typum veri et aeterni luminis ostensum: id est Spiritus sancti, qui per [Col. 0342C] multiformem gratiam omne Ecclesiae corpus semper illuminat. Unde et Dominus in Evangelio, inter caetera, discipulos suos ut lucernas in manibus ardentes habeant adhortatur, dicendo: Sint lumbi vestri praecincti, et lucernae ardentes (Luc. XII, 15). Quod utique 41 Dominum praecepisse, non corporali sensu, sed ratione spiritali, intelligendum est. Nam quia in lucerna mandatum Dei, sive lumen legis significatur; idcirco lucernam in manibus portare jubemur, ut illuminati gratia Spiritus sancti, operibus justitiae ac fidei luceamus, secundum quod Salomon retulit: Viae, inquit, justorum, similiter ut lux fulgebunt; procedunt enim et illuminant, donec [b 9Kb] corrigat dies (Prov. IV, 18; sec. LXX).

V. Merito ergo, cum in praesenti loco Dominus [Col. 0342D] lucernae mentionem fecisset, dicendo: Neque accendunt lucernam, et ponunt eam sub modio, sed super candelabrum, ut luceat omnibus qui in domo sunt, addidit dicens: Sic luceat lux vestra coram hominibus, ut videant opera vestra bona, et magnificent Patrem vestrum qui in coelis est (Matth. V, 16). Magnificatur enim Deus in nobis apud incredulos et infideles, si secundum praecepta divina vivamus, si bonis operibus luceamus. Unde et sanctus Apostolus ait: Magnificate et portate Deum in corpore vestro (I Cor. VI, 20). Et beatus Petrus in Epistola sua similiter commonet: [Col. 0343A] Ut cum detrectaverint de vobis, opera justitiae magnificent Deum nostrum (I Petr. III, 16). Potest autem et aliter intelligi, quia multiplex intelligentia spiritalis est, ut in lucerna ipsum Dominum significare noscamus, propter assumpti corporis humilitatem. Hic quidem, non solum 42 secundum gloriam divinitatis, Sol justitiae nuncupatur, sed secundum assumpti corporis sacramentum etiam lucerna ostenditur; quia cum Deus esset gloriae et majestatis aeternae, humilis in hoc mundo tamquam lucerna apparuit. Et non sine causa tamquam lucerna: quia lucerna per noctem lucere consuevit. Idcirco itaque in hoc mundo humilis tamquam lucerna apparuit: ut tenebras erroris de cordibus nostris et ignorantiae noctem depelleret; qui in hoc mundo velut in nocte [Col. 0343B] positi degimus. Hujusmodi ergo lucerna, id est incarnatio Christi ostensa a Lege et prophetis, jam non obscura praedicatione legis tamquam modio legitur, nec infidelitate Scribarum ac Pharisaeorum velut quodam vase perfidiae operitur: sed in cruce, velut in candelabro, constituta, omnem Ecclesiae domum illuminat. Secundum mysterium itaque incarnationis, lucerna est; secundum gloriam vero Divinitatis, Sol justitiae est. Denique in ipso crucis candelabro, tamquam Sol resplenduit, cum per Apostolorum praedicationem, quasi per quosdam radios, universo orbi clarissimum suae cognitionis lumen invexit Dominus et Salvator noster, qui est benedictus in saecula.



43 TRACTATUS VI [a 1Kb] . In caput V Evangelii S. Matthaei.
[Col. 0343C]

I. Deinde ait: Nolite putare, quia veni solvere Legem aut prophetas: non veni solvere, sed adimplere (Matth. V, 17). Non ad dissolvendam Legem vel Prophetas Filius Dei venit, qui auctor est Legis et Prophetarum; quia ipse Moysen ad tradendam Legem populo dedit, et Prophetas ad praedicationem futurorum sancto Spiritu mundavit: Non ergo, inquit, veni solvere Legem aut Prophetas, sed adimplere. Implevit autem Legem et Prophetas hoc modo; dum ea quae scripta erant in Lege et Prophetis, ipse consummavit. Unde cum acetum in cruce oblatum sibi bibisset, ait: Adimpletum est (Joan. XIX, 30): ut evidenter ostenderet, omnia quae de se in Lege [Col. 0343D] et Prophetis scripta erant, etiam usque ad aceti potum esse completa. Adimplet Legem omni modo, dum mysterium paschae vel agni, olim in figura monstratum, passionis suae sacramento complevit. Unde ait Apostolus: Nam et pascha nostrum immolatus est Christus (I Cor. V, 7). Adimplet Legem, dum sacrificia Legis, omniaque exempla in se praefigurata, accipiendo corpus, veritatis ratione complevit. Vel certe adimplet Legem, dum praecepta Legis quae dederat, evangelicae gratiae suae supplemento confirmat. Quam autem Legem venit adimplere, in sequenti demonstrat dicendo: Donec 44 [Col. 0344A] coelum et terra transeant, iota unum vel unus apex a Lege non cadent, donec omnia fiant (Matth. V. 18). Quam vera igitur ac divina sit praedicatio Legis, ex hoc ipso cognoscimus, de qua ne iota quidem vel unum apicem posse cadere Dominus manifestat. Quamquam in hoc iota vel apice Legis, etiam sacramentum crucis possit intelligi, quia iota et apex quamdam in se imaginem crucis ostendunt, quae a Lege ac Prophetis praedicata nulla ratione poterat praeteriri.

II. Deinde ait: Qui solverit, inquiens, unum de mandatis istis minimis et docuerit sic homines, minimus vocabitur in regno coelorum (Ibid., 29). Cum mandata minima solvere impium sit, multo magis magna et maxima. Unde per Salomonem id ipsum [Col. 0344B] Spiritus sanctus contestatur, dicens: Qui modica spernit, paulatim decidet (Eccli. XIX, 20). Et idcirco nihil est de praeceptis divinis solvendum, nihil mutilandum, sed totum fideli ac devota mente servandum atque docendum, ne regni coelestis gloria amittatur: quia, quae judicio infidelium vel hominum saeculi minima putantur et parva, haec apud Deum non sunt parva, sed necessaria. Qui autem docuerit et fecerit, hunc magnum futurum Dominus ostendit in regno coelorum. Quapropter non solum verbis operandum est, sed et factis; nec ut doceas tantum, sed ut quod docueris, facias. Et audiamus ipsum Dominum hujusmodi doctores, qui dicunt et non faciunt, 45 in Evangelio increpantem: Vae, inquit, vobis, Scribae et Pharisaei hypocritae, quia oneratis homines [Col. 0344C] oneribus, quae portari non possunt, ipsi autem non tangitis digito vestro sarcinas ipsas (Matth. XXIII, 4). Unde et Apostolus ait: Non, inquit, auditores Legis justi sunt apud Deum, sed factores Legis justificabuntur (Rom. II, 13). Si hoc etiam de audientibus dicit, quid de doctoribus intelligendum est? Inde et Salomon ait: Noli esse citatus in lingua tua, et segnis ac remissus in operibus tuis (Eccli. IV, 34). Et ideo oportet eum qui docet, exemplum ex se praebere purae fidei per honestatem conversationis suae, ut Apostolus Timotheo scribit: Forma, inquit, esto fidelium (I Tim. IV, 12). Et iterum: Exemplum te ipsum praebens operum bonorum, in justitia, in castitate, in sobrietate, per doctrinam sanam (Tit. II, 7, 8). Unde et ipse Filius Dei, qui magister et dominus [Col. 0344D] legis est, ad exemplum nostrum, cuncta quae docuit, voluit rebus ipsis implere.

III. Et addidit: Nisi abundaverit justitia vestra plusquam Scribarum et Pharisaeorum, non intrabitis in regnum coelorum (Matth. V, 20). Reprehenditur justitia Scribarum et Pharisaeorum, quia non fidem promissionis divinae, sed humanam laudem et saeculi gloriam quaerebant, sicuti habemus exemplum de illo Pharisaeo superbo et elato; qui ut sibi videbatur, justitiae suae merita praeferens, impudenter se, elato animo ac superbis vocibus, in conspectu Dei jactabat (Luc. XVIII, 11). Retinebant ergo speciem justitiae [Col. 0345A] Scribae et Pharisaei, 46 non ut Deo placerent, sed ut famam humanae gloriae quaererent, ut lucra terrena et temporalia commoda mercarentur. Et ideo hortatur Dominus, ut hanc [a 1Kb] famosam justitiam laudis humanae, operibus justitiae coelestis ac fidei meritis praecedamus, per Christum Dominum nostrum.



TRACTATUS VII [b 1Kb] . In caput V Evangelii S. Matthaei.

I. Dehinc sequitur: Audistis quia dictum est antiquis: Non occides: Qui autem occiderit, reus erit judicio. Ego autem dico vobis: Si quis irascitur fratri suo, reus erit judicio (Matth. V, 21, 22). Hoc est quod dixit Dominus, non veni solvere Legem, sed adimplere. Hoc est, quod minus erat, addere: praecepta scilicet [Col. 0345B] Legis in melius reformare. Unde et sanctus Apostolus ait: Legem ergo destruimus per fidem? Absit: sed Legem constituimus (Rom. III, 31). Rudi et duro populo Legis tradita sunt mandata justitiae; perfecto autem et fideli populo evangelica traduntur praecepta consummatae fidei et coelestis justitiae. Lex praecepit non occidendum, Evangelium vero nec irascendum: ut omnem radicem peccati auferret de cordibus nostris; quia per iracundiam potest etiam usque ad homicidium perveniri. 47 Unde non immerito beatus Job in libro suo ita testatus est dicens: Stultum interficit iracundia, seductum autem occidit aemulatio (Job. V, 2). David quoque ita ait: Irascimini, et nolite peccare; dicite in cordibus vestris, et in cubilibus vestris compungimini (Psal. IV, 5). Quod [Col. 0345C] testimonium sanctus Apostolus interpretatus est dicens: Sol non occidat super iracundiam vestram, neque detis locum diabolo (Ephes. IV, 26, 27). Cum ergo irasci non liceat, multo minus homicidii crimen admittere. Et cum iracundia teneatur in futuro judicio; quam putamus poenam habiturum ipsius sceleris factorem?

II. Qui autem dixerit, inquit, fratri suo, raca, reus erit concilio. Qui autem dixerit, fatue, reus erit gehennae ignis (Matth. V, 22). Ita docet nos Dominus per omnia esse perfectos, ut ne levibus quidem vel vanis sermonibus futuro judicio rei teneamur. Vetat namque dici fratri, raca, id est vacue et inanis: non enim debet dici vacuus et inanis, qui fide et Spiritu sancto plenus est. Neque enim debet fatuus appellari, qui [Col. 0345D] credendo in Christo, divinae sapientiae gratiam consecutus est. Unde et cum per Salomonem Spiritus sanctus de viro evangelico loqueretur, ita testatus est, dicens: Beatus qui non est lapsus verbo oris sui, et non est stimulatus tristitia delicti (Eccli. XIV, 1). Et idcirco alio loco idem Salomon ait: Fac ori tuo seras, et linguae tuae et verbis tuis fac stateram (Eccli. XXVIII, 18). Et iterum: Circumcide a te pravum os, et iniqua 48 labia longe expelle a te (Prov. IV, 24). Et iterum: Indisciplinatae loquelae non assuescat os tuum; est enim in illa tristitia delicti (Eccli. XXIII, 17). Unde et David ait: Pone, Domine, custodiam ori meo, et ostium [Col. 0346A] circumstantiae labiis meis (Psal. CXL, 3). Et iterum in alio psalmo dixit: Dixi, custodiam vias meas, ut non delinquam in lingua mea (Psal. XXXVIII, 1). Quia, ut Salomon ait: Labia imprudentum stulta narrabunt; et statera appenditur verbum prudentis (Eccli. XXI, 28). Et ideo Dominus in Evangelio (Matth. XII, 36), etiam pro otioso sermone rationem nos reddituros esse testatus est. Hinc et Apostolus ita hortatur, dicens: Omnis sermo malus ex ore vestro non exeat, nisi qui bonus est ad aedificationem fidei (Ephes. IV, 29). Et iterum: Sermo vester sit semper in gratia sale conditus, ut sciatis quomodo oporteat vos unicuique respondere (Coloss. IV, 6). Ob quam rem in omnibus cautos nos esse convenit, ne per familiaritatem inutilium verborum, damnum saluti acquiramus.

[Col. 0346B] III. Dehinc ait: Si offers munus tuum ante altare, et ibi rememoratus fueris quia habet aliquid frater tuus adversum te; relinque illic munus tuum, et vade prius reconciliari fratri tuo, et tunc offer munus tuum (Matth. V, 23, 24). Quanti habeat Dominus fraternam dilectionem, ex hoc ipso cognoscimus; cum oblatum Deo munus ostendit accepte non offerri, nisi prius oblator muneris fratri suo, iracundia seposita, reconcilietur. Invenimus denique offerentis Cain munera idcirco a Deo repudiata (Gen. IV, 5), quia charitatis 49 jura non servans, adversus fratrem iram animo retinebat. Unde non immerito Dominus in Evangelio multis locis, charitatis fraternae dilectionem praecipue custodiendam esse insinuat, dicendo: Mandatum novum do vobis, ut dilectionem habeatis ad alterutrum [Col. 0346C] (Joan. XIII, 34). Et iterum: In hoc cognoscent omnes quia discipuli mei estis, si charitatem ad alterutrum habueritis (Ibid., 35). Non immerito etiam per Zachariam prophetam ita Dominus loquitur: Judicium justum et pacificum judicate, et nolite retinere malitiam fratris vestri in cordibus vestris (Zach. VIII, 16). Per David quoque similiter testatur: Desine ab ira, et derelinque indignationem (Psal. XXXVI, 8). Pari modo etiam per Salomonem Spiritus sanctus loquitur, dicens: Homo homini reservas iram, et a Deo quaeris medelam? Ipse in hominem similem tibi non habes misericordiam, et Deum exoras pro peccatis? Et ipse cum sis caro retines iram, et propitiationem petis a Deo? Et quis orabit pro delictis tuis (Eccli. XXVIII, 3-5). Et superaddidit dicens: Memento novissima, et desine [Col. 0346D] inimicari (Ibid., 6). Unde et sanctus David evangelici praecepti per Spiritum sanctum non ignarus, de se ita testatus est, dicens: Si iniquitatem, inquit, conspexi in corde meo, non exaudiet Dominus (Psal. LXV, 18). Quid enim tam gratum Deo, tam necessarium nostrae saluti, quam quod Dominus praecipit, iram non retinere, pacifico animo ac simplici conscientia Deo munus offerre, sicut obtulit primus Abel? Et ideo munera ipsius suscepta sunt a Deo, Cain reprobata: quia Abel pura ac simplici 50 mente munera Domino offerebat; Cain vero iram adversus fratrem tenebat in corde. Quapropter si volumus [Col. 0347A] munera nostra Deo placere, excludere iracundiam de corde debemus, interficere malitiam contra fratrem susceptam, tenere vero pacem fraternam, servare charitatem, diligere unanimitatem, custodire concordiam, ut placare Dominum mereamur, qui est benedictus in saecula.



TRACTATUS VIII [a 1Kb] . In caput V Evangelii S. Matthaei.

I. Post hinc sequitur: Esto, inquit, consentiens adversario tuo, dum es cum illo in via, ne forte adversarius tradat te judici, et judex tradat te ministro, et in carcerem mittaris: Amen dico tibi, non exies inde, donec reddas novissimum quadrantem (Matth. V, 25, 26). De hoc Domini dicto quidam ita existimant intelligendum, [Col. 0347B] asserentes hujusmodi adversarium qui culpa sua vel aliena inimicus exstiterit, cito ad pacem et amicitias esse revocandum, dum cum illo sumus in via; id est in cursu vitae praesentis: ne cum de saeculo fuerit recessum, unusquisque, ut charitatis immemor et inimicitiarum reus, incipiat Deo judici offerri, et tradi a judice ministro; id est praeposito tormentorum; ut missus in carcerem gehennae debitas peccati poenas exsolvat. Sed assertio ista non plenam videtur habere rationem. Quid enim? si aliquis 51 e fratribus ob causam fidei adversarius exsistat, numquid perfidiae ipsius consensus commodandus est, ne cum tali religiosa discordia maneat? Habemus adversarios et gentiles qui fidei nostrae adversantur, qui nos interdum tempore persecutionis ad [Col. 0347C] nefanda sacrificia cogunt: numquid et propter hujusmodi adversarios hoc agendum est, quemadmodum voluntati ipsorum consensum sacrilegum commodemus, ne inimici permaneant? quorum sacrilegae persuasioni non modo consentiendum non est, verum etiam invicta fide resistendum.

II. Quidam etiam aperte adversarium hic diabolum intelligendum existimant; quod qua ratione adstruant, non animadverto. In quo enim debet consensus diabolo commodari; cujus hoc opus est, ut totum contra fidem, contra salutem, contra divinam religionem suadeat, hortetur, extorqueat? Nisi forsitan hoc sensu intelligi debeat, ut si forte persecutor aliquis inimicus exsistens, vel diabolus (quia auctor persecutionis est) voluerit causa nominis Christi [Col. 0347D] Christiano mortem inferre, libenter consensum accommodet, ut morti pro Christo tradatur, ne idem diabolus, qui accusator noster est, reos nos apud Deum constituat de fidei praevaricatione, et poenae obnoxios faciat: quia diabolus, quamvis omnis criminis auctor sit, ipse tamen et accusator est. Hoc enim dictum de eo in Apocalysi legimus: Et praecipitatus est, inquit, Draco accusator fratrum nostrorum, 52 qui accusabat eos in conspectu Dei die ac nocte (Apoc. XII, 10). Ipse suasor, ipse accusator suadet, ut decipiat; accusat, ut damnet.

[Col. 0348A] III. Alii vero, quorum assertio planior [b 1Kb] mihi videtur, adversarium hic Spiritum sanctum existimant intelligendum, qui adversatur vitiis et desideriis carnis, secundum quod Apostolus manifestat, dicendo: Caro, inquit, concupiscit adversus spiritum, et spiritus adversus carnem: haec enim sibi invicem adversantur, ut non quaecumque vultis, illa faciatis (Gal. V, 17). Spiritus enim coelestia desiderat, caro terrena concupiscit: Spiritus donis spiritalibus gaudet, caro vitiis corporalibus oblectatur. Unde et Apostolus ait: Nolite contristare Spiritum sanctum Dei, in quo signati estis in die redemptionis (Ephes. IV, 30). Huic, credo, adversario peccati et erroris humani, suadenti quae justa et sancta sunt, in omnibus obedire nos Dominus praecepit, dum cum illo sumus in [Col. 0348B] via, id est in comitatu vitae praesentis, ut aeternam pacem, et perpetuam societatem cum eo habere possimus. Verum si quis voluntati Spiritus sancti dicto non audiens et contrarius exstiterit, non dubium est, hujusmodi hominem, post excessum vitae, Dei Filio, qui judex vivorum ac mortuorum est, offerendum, a quo tradetur ministro, id est, Angelo tormentorum mittendus in carcere gehennae; unde non dimittetur, nisi etiam 53 novissimum quadrantem reddat, id est, omnem poenam debiti etiam usque ad novissimum peccatum exsolvat. De hoc igitur adversario Dominus in praesenti loco loqui intelligitur, qui adversans peccatis nostris salutem nostram desiderat, qui nos idcirco cupit sibi esse consentaneos, ut et poenas inferni evadere, et regna coelestia consequi mereamur. [Col. 0348C] De quo et Salomon in libro suo testari videtur, cum dicit: Est unus, et non est secundus, et quidem nec filius, nec frater est ei, et non est finis omni labori suo (Eccle. IV, 8). Et: Optimi sunt duo quam unus, quibus est merces bona labor ipsorum; quia si ceciderit unus, alter erigit socium suum. Vae illi uni cum ceciderit, quia non habet qui erigat illum (Ibid., 9, 10): ostendens quia caro quae concordiam et societatem sancti Spiritus habere meruerit, cum in mortem ceciderit, ab eodem Spiritu erigatur in vitam et gloriam sempiternam. Et ideo, vae uni illi dixit; quia cum ceciderit, non habet qui erigat cum: id est, quia caro quae consortium Spiritus per infidelitatem suam non meruerit habere, non in vitam aeternam erigitur, sed in poenam perpetuam [Col. 0348D] suscitatur ab eo qui judex vivorum et mortuorum est: cui est laus et gloria, in saecula saeculorum. Amen.



54 TRACTATUS IX [c 1Kb] . In caput V Evangelii S. Matthaei.

I. Deinde ait: Audistis, quia dictum est antiquis: Non moechaberis. Ego autem dico vobis: Si quis viderit mulierem ad concupiscendum eam, jam moechatus est in corde suo (Matth. V, 27, 28). Non immerito sanctus David ait, dicendo: Tu mandasti mandata [Col. 0349A] tua custodiri nimis (Ps. CXVIII, 4). Adeo nimis, quia non solum adulterium, sed etiam concupiscentia rea teneatur ad crimen. Lex adulterium damnat, Evangelium vero etiam concupiscentiam punit, quae radix est adulterii. Unde per Salomonem, multis locis id ipsum Spiritus sanctus contestatur, dicendo: Post concupiscentias tuas non eas, et a voluptate tua vetare; quia si dederis animae tuae concupiscentiam, tradet te in gaudium inimicis tuis et invidis tuis (Eccl. XVIII, 30, 31). Et iterum: Ne des fornicariis animam tuam in ullo, ne perdas te et haereditatem tuam. Noli circumspicere in vicis civitatis, nec oberraveris in plateis illius. Averte faciem tuam a muliere compta, et ne circumspexeris speciem alienam (Eccli. IX, 6, 8). Et postea addidit: Speciem alienae mulieris multi admirantes [Col. 0349B] reprobati sunt: colloquium enim illius quasi ignis ardescit (Ibid., 11). Bene dixit, quasi ignis ardescit: quia in hujusmodi mulieris colloquio desiderium libidinis quasi ignis accenditur. Unde vitare debes talem mulierem, ne te flamma cupiditatis 55 exurat. Ideo et Salomon ait: Non te vincat formae desiderium, neque capiaris oculis tuis, neque rapiaris palpebris tuis (Prov. VI, 25 sec. LXX). Et iterum ait: Aufer a me ventris concubitus [a 1Kb] concupiscentiam, et concubitus concupiscentiae non apprehendat me, et animae irreverenti et [b 32Kb] infrenatae ne tradideris me (Eccli. XXIII, 6). Audiamus et beatum Job, qui se in omnibus virum evangelicum praebuit, et mandatum Domini, antequam audiret, implevit, id ipsum de se contestari, cum dicit: Si deflexit pes [Col. 0349C] meus de via, et secutum est cor meum oculum meum, si manibus meis tetigi munera, alii fructus meos edant: si secutum est cor meum uxorem alienam, aut si assiduus fui ad illam, placeat et uxor mea alteri. Ira enim furoris est et immundi spiritus, commaculare mulierem viri: ignis est ardens (Job. XXXI, 7, 12). Unde, quia grave peccatum est adulterium, ad exstirpandam radicem peccati ipsius, ne conscientia nostra maculetur, etiam concupiscentiam interdixit, quae est adulterii origo, secundum quod beatus Jacobus in Epistola sua refert: Concupiscentia, inquit, parit peccatum, peccati autem concupiscentia acquirit mortem (Jac. I, 15). Idcirco et per David Spiritus sanctus de hoc ipso ita loquitur: Beatus, inquit, qui tenebit, et allidet parvulos suos ad petram (Ps. CXXXVI, [Col. 0349D] 9). Hunc beatum et vere evangelicum virum ostendens, qui desideria et concupiscentias carnis per infirmitatem 56 humanam nascentes, statim antequam crescant, in ipso nativitatis exordio, per fidem Christi qui petra dictus est, enecaverit (I Cor. X, 4).

II. Deinde ait: Si oculus tuus scandalizat te, erue eum, et projice abs te: expedit enim tibi ut pereat unum membrorum tuorum, quam totum corpus eat in gehennam. Et si manus tua, inquit, scandalizat te, abscinde eam, et projice abs te: expedit enim tibi ut pereat unum [Col. 0350A] membrorum tuorum, quam totum corpus tuum eat in gehennam (Matth. XXIX, 29, 30). Non oculum mihi vel manum corporis humani significat, sed oculum vel manum cordis: id est, sensum malae concupiscentiae et carnalis desiderii abscindi de cordibus praecipit, unde omnia mala procedere ipse Dominus in Evangelio manifestat, dicendo: De corde enim exeunt cogitationes malae, homicidium, adulterium, blasphemiae, falsa testimonia, et caetera quae coinquinant hominem (Matth. XV, 19, 20). Verum, corpus detruncare nihil proficit ad malae mentis emendationem, in qua totus gurges est vitiorum. Denique videmus multos orbatos oculis vel corpore debilitatos, a vitiis tamen non cessare. Unde haec magis membra vitiorum, malae mentis, et pravae cogitationis exscindere [Col. 0350B] nos Dominus praecipit, propter Regnum coelorum: ne dominantibus vitiis, et corpus et anima, id est, totus homo reus efficiatur ignis aeterni. Quidam autem hoc de filiis vel proximis intelligendum esse existimant, qui nobis velut oculi capitis chari sunt ac dilecti; 57 ut si forte aliqui de hujusmodi fidei ac spei nostrae contrarii existentes scandalum generaverint, abjiciantur a nobis, et ut inimici salutis habeantur: ne cum ejusmodi hominibus perfidis et blasphemis unusquisque nostrum sociatus, pari poena damnetur.

III. Sed quia corporis mentio facta est, rectius id magis de corpore Ecclesiae potest intelligi: in quo oculus, velut pretiosum membrum, episcopus significatus agnoscitur, qui lumine mandati divini totum [Col. 0350C] corpus illuminat. De hoc ergo dictum recte intelligitur: Si oculus tuus scandalizat te, erue eum, et projice abs te: expedit enim tibi ut pereat unum membrorum tuorum, quam totum corpus tuum eat in gehennam: ut si forte hujusmodi oculus, id est episcopus, per pravam fidem et turpem conversationem Ecclesiae scandalum fuerit, eruendum eum esse, id est abjiciendum a corpore Ecclesiae praecipit, ne peccato ipsius reus populus teneatur. Scriptum est enim quia modicum fermentum totam massam corrumpit (I Cor. V, 6). Et iterum: Auferte malum de vobis ipsis (Ibid., 13). In manu vero presbyter significatus intelligitur: qui si et ipse pravam fidem tenens aut non recte vivens, scandalum populo fecerit, abscindi eum Dominus jubet; id est abjici, ne peccato [Col. 0350D] ipsius Ecclesia maculetur, cum Ecclesia juxta Apostolum sancta et immaculata esse debeat (Ephes. V, 27), per Christum Dominum nostrum qui est benedictus in saecula. Amen.



58 TRACTATUS X [c 1Kb] . In caput V Evangelii S. Matthaei.

I. Dehinc sequitur: Audistis, quia dictum est antiquis: Qui dimiserit uxorem suam, det illi libellum repudii. Ego autem dico vobis: Quicumque dimiserit uxorem suam, excepta causa fornicationis, facit eam [Col. 0351A] moechari (Matth. V, 31, 32). In omnibus Dominus ac Salvator noster legis antiquae jura reformat in melius. Jamdudum quidem populo Judaico illicite viventi ac suis voluptatibus servienti, per Moysen repudii dandi quacumque de causa indulta videbatur licentia; non quod ita legis ratio postularet, sed quia populi carnalis effrenata voluptas secundum rigorem disciplinae justitiam legis tenere non posset. Idcirco haec permissa facultas est, secundum quod alio in loco ipse Dominus responso suo, adhuc eis requirentibus, manifestat. Nam cum dicerent, cur Moyses permisisset dari libellum repudii, respondit Dominus dicens: Ad duritiam cordis vestri scripsit hoc Moyses, dari libellum repudii; ab initio autem non fuit sic (Matth. XIX, 8). Unde nunc non [Col. 0351B] immerito Dominus ac Salvator noster, sublata illa licentia, antiquae constitutionis suae praecepta restaurat. Jubet namque matrimonii castum conjugium indissolubili lege servari, ostendens conjugii legem a se esse primitus institutam. Ipse enim ait: Quod ergo Deus conjunxit in unum, homo non 59 separet. Quo dicto et [a 1Kb] passivam Judaeorum licentiam, et stultam ac miserabilem Manichaeorum praesumptionem, qui negant a Deo esse conjugia, hujus sententiae pronuntiatione damnavit, dicens, excepta causa fornicationis uxorem non licere dimitti: aperte demonstrans, eum contra Dei agere voluntatem, qui matrimonium a Deo junctum illicita divortii separatione temerare praesumpserit. Unde non ignorent, quam grave apud Deum damnationis crimen [Col. 0351C] incurrant, qui per effrenatam libidinis voluptatem (absque fornicationis causa) dimissis uxoribus, in alia volunt transire conjugia. Quod idcirco se credunt impune committere, quia humanis et saeculi legibus id videtur permissum, nescientes, in hoc se gravius ac magis delinquere, quia humanas leges divinis praeferant; ut quod illicitum Deus esse constituit, ideo licitum credant quia ab homine sit libere permissum. Sed sicuti uxorem caste ac pure viventem dimittere fas non est; ita quoque adulteram dimittere permissum est, quia ipsa mariti consortio fecit se indignam, quae in corpus suum peccando, Dei templum ausa est violare.

II. Dehinc ait: Audistis, quia dictum est antiquis: Non pejerabis: reddes autem Domino juramenta tua. [Col. 0351D] Ego autem dico vobis, non jurare omnino: neque per coelum, quia thronus Dei est: 60 neque per terram, quia scabellum est pedum ejus: neque per Hierosolymam, quia civitas est Regis magni: neque per caput tuum jurabis, quia non potes unum capillum album facere aut nigrum. Sit autem sermo vester: est, est; non, non: quod autem abundantius est, a malo est (Matth. V, 33-37). Per gratiam doctrinae evangelicae lex per Moysen data profectum accepit. In lege praeceptum est, non esse pejerandum: in Evangelio vero nec jurandum. Quod ipsum olim per Salomonem praecipere Spiritus sanctus praemeditabatur, [Col. 0352A] dicendo: Jurationi non assuescat os tuum (Eccli. XXXIII, 9). Et iterum: Sicut autem servus flagellatus assidue, a livore non minuitur; sic omnis jurans et [b 19Kb] negotians, a peccato non purgabitur (Ibid., 11). Unde jurare nos prorsus non convenit. Quid enim unicuique nostrum jurare necesse est, cum nobis mentiri omnino non liceat; quorum verba ita vera semper, ita debent esse fidelissima, ut pro juramento habeantur? Et idcirco Dominus non solum pejerare, sed etiam jurare nos prohibet; ne tunc tantum videamur verum dicere, cum juramus; ne quos veraces in omni sermone esse constituit, putaremus sine juramento licitum esse mentiri. Juramenti enim haec causa est, quia omnis qui jurat, ad hoc jurat, ut quod verum est eloquatur. Et ideo [Col. 0352B] Dominus inter juramentum et loquelam nostram nullam vult 61 esse distantiam: quia sicut in juramento nullam convenit esse perfidiam, ita quoque in verbis nostris nullum debet esse mendacium, quia utrumque, et perjurium et mendacium, divini judicii poena damnatur, dicente Scriptura: Os quod mentitur, occidit animam (Sap. I, 11). Quisquis ergo verum loquitur, jurat; quia scriptum est: Testis fidelis non mentitur (Prov. XIV, 3). Unde non immerito Deum nostrum jurare saepe Scriptura divina commemorat, quia a Deo, qui verax est et mentiri nescit, quidquid dicitur, pro juramento habetur, quia verum est omne quod loquitur. Invenimus quidem aliquoties Deum jurantem, sed propter Judaicae infidelitatis perfidiam, qui putant omne verum non [Col. 0352C] nisi in fide juramenti consistere. Idcirco ergo etiam Deus jurare voluit, ut qui loquenti Deo non credebant, crederent vel juranti.

III. Ait ergo Dominus: Audistis, quia dictum est antiquis: Non pejerabis. Ego autem dico vobis, non jurare omnino: neque per coelum, quia thronus Dei est: neque per terram, quia scabellum est pedum ejus: neque per Hierosolymam, quia civitas est magni Regis. in his Domini dictis, quibus per hujusmodi elementa jurare nos prohibet, duplex intelligentia est. Primum enim voluit a nobis et usum jurationis, et consuetudinem humani erroris auferre; ne unusquisque nostrum per haec elementa jurando, creaturam in honore divinae venerationis haberet; aut idcirco impunitatem perjurii 62 habere se crederet, si per [Col. 0352D] mundi elementa juraret, cum scriptum sit: Nec juravit proximo suo in dolum (Psal. XXIII, 4). In quo etiam errorem tam Judaicae infidelitatis, quam etiam generis humani condemnat, qui relicto creatore, creaturam sub divina veneratione habuerunt, secundum quod Apostolus retulit: Et coluerunt, et servierunt creaturae, potius quam creatori (Rom. I, 25). Deinde etiam hoc modo potest intelligi; quia cum juratur per coelum et terram, juratur per eum qui coelum et terram constituit, secundum quod ipse Dominus alio loco manifestavit, dicendo: Qui jurat in altari, jurat in eo et in omnibus quae super illud [Col. 0353A] sunt: et qui jurat [a 1Kb] in throno Dei, jurat in eo, et in omnibus quae super illud sunt: et qui jurat in throno Dei, jurat in eo, et in eo qui habitat in ipso (Matth. XXIII, 20). Neque, inquit, per Hierosolymam, quia civitas est magni Regis: id est typus corporis Christi, quod est spiritalis illa et coelestis Ecclesia. Neque, inquit, per caput tuum jurabis, quia secundum Apostolum: Caput viri Christus est (I Cor. XI, 3). Unde qui per haec jurat, per eum qui omnium horum auctor est, jurat. Sit ergo, inquit, sermo vester: est, est; non, non: quod autem abundantius est, a malo est: docens, quod omnis sermo a nobis prolatus nihil aliud quam quod verum est debeat continere; cum omne mendacium (id est, quod amplius est), ad auctorem diabolum revocetur, qui semper ab initio mendax [Col. 0353B] est, 63 sicut et pater ejus (Joan. VIII, 44). Unde semper, quod verum est, loqui et meditari debemus, ut discipulos nos esse ejus qui veritas est ostendamus, qui est benedictus in saecula.



[b 1Kb] TRACTATUS XI. In caput V Evangelii S. Matthaei.

I Dehinc sequitur: Audistis, quia dictum est antiquis: Oculum pro oculo, dentem pro dente. Ego autem dico vobis: Non resistere malo: sed si quis te percusserit in maxillam dexteram, praebe illi et sinistram: et ei qui vult tecum judicio contendere et tunicam tuam tollere, dimitte ei et pallium (Matth. V, 38, 40). Ad omne nos exemplum patientiae et humilitatis Dominus per evangelica praecepta conformat. Jam dudum jussum fuerat in lege, si quis iracundiae furore commotus, [Col. 0353C] vel oculum vel dentem alterius eruisset; ipse quoque simili poenae atque eidem damno subjaceret. In quo praecepto, et justitia legis ostensa est, et insolentis populi sub hoc terrore temeritas refrenata est: ut quia metum futuri judicii non habebant, saltem vel praesentis vindictae poena eos a scelere prohiberet. Hi vero qui secundum fidem evangelicam vivunt, retributionem vindictae istius non requirunt, quibus omnis spes retributionis et vindictae in futuro servatur. Et idcirco Dominus in Evangelio non solum vicem nos injuriae reddere non jubet, sed percussos in dexteram maxillam, 64 etiam aliam praecipit praebere, si hoc ira percutientis exegerit. Hoc enim ait: Qui te percutit in dexteram maxillam, praebe ei et sinistram. Hoc est enim [c 1Kb] vere [Col. 0353D] fide vivere, non praesentem ultionem, sed futuram vindictam expetere ab eo qui ait: Mihi vindictam, ego retribuam, dicit Dominus (Deut. XXXII, 35; Rom. XII, 19). Hunc talem evangelicum virum, qui percussus in maxillam libenter alteram praebet, Hieremias evidenter ostendit cum dicit: Bonum est viro cum portaverit jugum grave in juventute sua. Sedebit singulariter et tacebit, quia portavit jugum grave. Dabit percutiendam maxillam suam, et satiabitur in opprobrio (Thren. III, 27-29). In quo manifeste eum utique ostendit beatum [Col. 0354A] virum, qui sub hoc jugo evangelicae legis vivens, ab omni persequentis injuria se non avertit. Hujusmodi enim meditatio tolerantiae, ducit ad passionem martyrii. Facile enim etiam persecutionis tempore poenas corporis poterit sustinere, si in pace ante exercitatus, hujusmodi injurias aequanimiter ac libenter suscipiat. Nec sane convenit Christiano vicem injuriae reddere, ne similis ei, cui vicem restituit, judicetur. Si enim malum est injuriam facere, non est alienus a culpa qui vicem malam rependit, ac per hoc non potest bonus haberi qui malum imitatur.

II. Non solum autem maxillam praebendam percutienti Dominus praecipit, sed et damna subiri. 65 Hoc enim addidit: Et qui vult tecum judicio contendere [Col. 0354B] et tunicam tuam tollere, remitte ei et pallium. Post corporalis enim injuriae tolerantiam, vult nos Dominus etiam rerum saecularium habere contemptum: et usque adeo ab omni lite vel contentione judicii esse summotos, ut si forte calumniator vel tentator existens, ad probandam fidem nostram litem moveat volens auferre quae nostra sunt, non solum haec quae injuste expetit, sed etiam illa quae non postulat, sponte nos Dominus jubet offerre. Quia si unusquisque propter calumniam litigantis haec quae sunt parva contempserit, per ejusmodi exercitationem eruditus, facile poterit etiam in persecutione universa quae sunt [d 1Kb] hujusmodi contemnere. Perfecta enim fides ista et perfecta victoria est contra injuriam facientem, si etiam ea quae non postulat offerantur.

[Col. 0354C] III. Deinde ait: Quicumque te angariaverit mille passus, vade cum illo adhuc alia duo (Matth. V, 41). Ad omne devotionis opus impigros nos esse praecipit Dominus, ac paratos. Bonum enim nostrum vult non tam necessitatis esse, quam [e 1Kb] propriae voluntatis; ut dum amplius ex nobis facimus quam ab aliis postulamur, majoris mercedis gloriam consequamur. Integrae enim charitatis ac perfectae devotionis officium est, plus 66 sponte praestare quam petieris. Hunc sensum quidam etiam spiritaliter intelligendum crediderunt, ut qui angariatus fuerit mille passus, vadat cum eo adhuc alia duo: id est, ut quicumque infidelis, vel nec dum cognitionem veritatis consecutus, de uno Deo Patre rerum omnium conditore, velut per iter legis ingressus, fecerit mentionem, [Col. 0354D] vadas cum illo adhuc alia duo; id est, ut post Patris professionem, per viam veritatis hunc eumdem usque ad cognitionem Filii et Spiritus sancti perducas, ostendens illi, non solum Patrem, sed et Filium et Spiritum sanctum esse credendum.

IV. Denique sequitur: Et, qui petit a te, da ei (Ibid., 42). Id est, ut post cognitionem Trinitatis, donum gratiae coelestis prompto animo tribuamus. Vel certe misericordiam postulantibus, tribuamus secundum quod possumus; ut ipsi quod a Deo petimus, [Col. 0355A] praecedente merito, facilius impetrare possimus ab eo qui ait: Petite, et dabitur vobis (Matth. VII, 7). Verum si eos qui nos petunt despiciamus, qua fiducia Deum nobis, quod petimus, praestare credimus? dicente Scriptura: Vide, ne avertas faciem tuam ab ullo paupere; ita fiet, ut nec a te avertatur facies Dei (Tob. IV, 7). Et omni, inquit, volenti mutuari a te, ne avertaris (Matth. V, 42). Jubemur per omnia religionem pietatis ac fidei custodire, ut necessitatem tribulationis alterius quasi propriam computemus, nec pluris facultatem quam fratrem faciamus. Et ideo vel petentibus fratribus, vel mutuo in necessitate 67 postulantibus, religioso animo et pio affectu communicare debemus, exspectantes mercedem retributionis aeternae, secundum quod David ait: Jucundus [Col. 0355B] vir qui miseretur et commodat, disponet sermones suos in judicio (Psal. CXI, 5). Et iterum: Dispersit, dedit pauperibus: justitia ejus manet in saeculum saeculi (Ibid., 9). Unde et sanctus Job, cujus exemplum sequi nos convenit, haec ipsa evangelica praecepta implevisse se ita commemorat, dicendo: Quod si missum feci inopem, exire januam meam nudo sinu: quod si cautionem cujusquam habui, et non disrupi: et si credidi, nihil accepi a debitore meo; aut si mei causa umquam terra gemuit, aut sulci ejus ploraverunt simul: aut si fructus ejus manducavi solus sine pretio: aut si animam Domini terrae decipiens contristavi (Job. XXXI, 34-40, sec. LXX). Quae omnia Job idcirco fideliter implevit, quia mercedem ab eo exspectabat, qui retributor est aeternorum bonorum: [Col. 0355C] cui laus et gloria in saecula. Amen.



TRACTATUS XII [a 1Kb] . In caput V et VI Evangelii S. Matthaei.

I. Dehinc sequitur: Audistis, quia dictum est antiquis: Diliges proximum tuum, et odies inimicum tuum. Ego autem dico vobis: Diligite inimicos vestros, benefacite iis qui vos oderunt, et orate pro calumniantibus et persequentibus vos: ut sitis filii Patris vestri, qui solem suum oriri jubet supra bonos et malos, 68 et pluit super justos et injustos (Matth. V, 43-45). Per omnia vult nos Dominus in praeceptis suis esse perfectos. Jam dudum quidem in Lege praeceptum est: Diliges amicos, et odies inimicos (Levit. XIX, 18): sed populo terreno et carnali secundum tempus data [Col. 0355D] sunt ista praecepta, sicuti et illud: Oculum pro oculo, dentem pro dente (Exod. XXI, 23; Levit. XXIV, 20; Deut. XIX, 20). Nunc autem evangelico populo traduntur praecepta coelestis ac perfectae justitiae, ut inimicos diligamus, odientes amemus, pro calumniantibus ac persequentibus nos oremus, ut vere filii Dei esse mereamur, qui pro misericordia sua indiscrete super bonos ac malos, justos ac injustos, vitae praesentis beneficia coelestia ac dona largitur. Ad hujusmodi praecepta evangelica custodienda etiam per Isaiam hortatur nos Spiritus sanctus: Audite verbum Domini, qui timetis nomen ejus: dicite, Fratres [Col. 0356A] nostri estis, his qui vos oderunt et abominantur; nomen Domini magnificetur, et appareat illis in jucunditate eorum, et illi confundantur (Isai. LXVI, 5). Unde non immerito David in Psalmo ita testatur, dicens: Domine Deus meus, si feci haec: si reddidi retribuentibus mihi mala, decidam merito ab inimicis meis inanis (Psal. VII, 4). Beatus quoque Job id ipsum ita commemorat, dicens: Quod si gavisus sum in delicto inimici mei: si dixi in corde meo, bene factum est: audiat auris mea maledictionem (Job. XXXI, 29, 30, sec. LXX). Haec autem evangelicae gratiae praecepta, quae nunc ad salutem hominum data sunt, invenimus per mandata Legis in animalibus formata, cum dicitur: Si, inquit, videris 69 boves inimici tui sub onere ruisse, non transies, sed elevabis [Col. 0356B] cum eo (Exod. XXIII, 5; Deut. XXII, 4): ut jam nunc in lege Moysis unusquisque in animalibus disceret, quod quandoque secundum Evangelium facturus esset in homine.

II. Et merito sequitur: Si diligitis eos qui vos diligunt, quam mercedem habebitis? Nonne et publicam hoc faciunt? Et si salutaveritis fratres vestros tantum: quid amplius facitis? nonne et ethnici hoc faciunt? Estote ergo vos perfecti, sicut et Pater vester, qui in coelis est, perfectus est (Matth. V, 46, 48). Ostendit Dominus meritum nos perfectae dilectionis habere non posse, si eos tantum diligamus a quibus vicem nobis rependi dilectionis mutuae noverimus, cum hujusmodi dilectionem etiam gentibus ac peccatoribus sciamus esse communem. Unde vult nos Dominus [Col. 0356C] communem legem dilectionis humanae lege dilectionis evangelicae superare; ut non solum circa eos qui nos diligunt, sed etiam circa inimicos et odientes amoris nostri ostendamus affectum, ut verae pietatis ac bonitatis paternae in hoc imitemur exemplum.

III. Et addidit: Attendite ne justitiam vestram coram hominibus faciatis, ut videamini ab eis: alioquin mercedem non habebitis a Patre vestro, qui in coelis est (Matth. VI, 1). Ab omni jactantia inanis gloriae atque humanae cupiditatis vult nos esse Dominus alienos, ut opus justitiae nostrae non hoc studio faciamus quo hominibus placere velimus, 70 sed soli Deo a quo exspectamus meriti nostri mercedem. Amittit enim meritum justitiae apud Deum, qui idcirco juste vult [Col. 0356D] vivere ut gloriam humanae laudis acquirat. Unde Apostolus ait: Si adhuc hominibus placerem, Christi servus non essem (Coloss. I, 10).

IV. Dehinc ait: Cum autem facis eleemosynam, noli tuba canere ante te sicut hypocritae faciunt, qui amant stare in synagogis et in plateis ut honorificentur ab hominibus: Amen dico vobis, receperunt mercedem suam. Te autem faciente eleemosynam, nesciat sinistra tua quid faciat dextera tua; ut sit eleemosyna tua in absconso; et Pater tuus, qui videt in absconso, reddet tibi (Matth. VI, 2-4). In omnibus nos Dominus ad perfectae fidei gloriam doctrina coelesti conformat. [Col. 0357A] Superius docuit, opus justitiae, non propter homines, sed propter Deum esse faciendum. Nunc quoque jubemur, eleemosynam facientes, tuba canere non debere: id est, non promulgare quod facimus; quia non est devotae mentis, idcirco in Dei rebus aliquid operari, ut gloriam humanae laudis exspectet. Plerique enim ideo aliquid in usus pauperum largiuntur, ut inanem laudem hominum et famam saeculi de facultate mercentur: quos operis sui mercedem in hoc saeculo recepisse Dominus manifestat; quia dum hanc gloriam saeculi quaerunt, mercedem futurae promissionis amittunt.

71 V. Et ideo addidit Dominus: Ut sit eleemosyna tua in absconso; et Pater tuus qui videt in absconso, reddet tibi: volens opus misericordiae non esse publicum, [Col. 0357B] sed occultum; id est, ut non propter hominum laudem, sed propter Deum tantum operemur, a quo exspectamus gloriam et futurae benedictionis mercedem. Hujus autem fidelis operis eleemosynam sub religiosae taciturnitatis silentio Salomon, Ecclesiam collaudans, olim protestatus est, dicens: Speciosae sunt genae tuae, praeter taciturnitatem (Cant. VI, 6). Hanc scilicet taciturnitatem, de qua ait Dominus: Nesciat sinistra tua, quid faciat dextera tua (Matth. VI, 3). Sed non hic Dominus de humani corporis manibus loquitur, quibus nec videndi, nec loquendi ullus est sensus: sed in manu dextera vel sinistra, aut opus aut homines significantur. Denique scriptum legimus in libris Regnorum, manu homines significari, cum dicitur: Nonne decem mihi manus [Col. 0357C] sunt in Israel? id est, decem tribus Israel. Unde non dubium est, in dextera manu justos significari; in sinistra vero peccatores intelligi, secundum quod Salomon retulit: Partes dexteriores novit Dominus; perversae autem sunt, quae sunt a sinistris (Prov. IV, 27). Hujus autem dexterae ac sinistrae intelligentiam Dominus in Evangelio apertissime manifestat, cum justos a dextris, peccatores vero a sinistris collocandos esse declarat. Haec ergo dextera justorum, si quid secundum praeceptum Domini operatur, jubetur sinistra nescire: id est, ut quod religiose ac fideliter 72 operamur, in conspectu peccatorum et infidelium hominum non jactemus. Verum si quid non humanae laudis studio, etiam coram religiosis fratribus fideliter faceremus, non potest opus devotionis [Col. 0357D] ac fidei a fratribus jactantia judicari ante Dominum ac Salvatorem nostrum, qui est benedictus in saecula, Amen.



TRACTATUS XIII [a 1Kb] . In caput VI Evangelii S. Matthaei.

I. Deinde ait: Et cum oratis, non eritis sicut hypocritae qui amant stare in synagogis, et in angulis platearum stantes orare, ut videantur ab hominibus: Amen dico vobis, receperunt mercedem suam. Tu autem cum oraveris, intra in cubiculum tuum, et clauso ostio ora Patrem tuum, et Pater tuus qui videt in absconso, reddet tibi (Matth. VI, 5, 6). Ad omnem nos [Col. 0358A] justitiae coelestis ac fidei perfectionem Dominus instruit. Vult enim nos sine hypocrisi, et sine aliquo studio laudis humanae, omne opus divinae religionis implere. Prohibemur namque hypocritarum more orationes nostras omnibus jactanter ostendere, ne meritum gratiae amittamus. Dominus enim, non simulatam ac jactantem, sed simplicem ac fidelem orationem requirit. Et ideo clauso ostio, id est, intra cordis ac conscientiae ipsius secretum a Domino jubemur orare, ut ab eo qui secretorum et occultorum est cognitor, recipiamus orationis occultae mercedem. 73 Religiosae enim mentis est, Deum non clamore vel sono vocis, sed devotione animi ac fide cordis orare, secundum quod David in Psalmo testatur, dicens: Dicite in cordibus vestris, et in cubilibus [Col. 0358B] vestris compungimini (Psal. IV, 5). Invenimus denique in libris Regnorum Annam illam sanctissimam (I Reg. I, 13), hujus evangelicae doctrinae praecepta complentem. Nam cum sine aliquo vocis sono, in cordis sui secreto, in conspectu Domini fideliter orans, desiderii sui preces effunderet, statim exaudiri a Domino meruit. Sic et Danieli, cum tribus pueris occulte semper orantibus, interpretationes somnii et revelationum secreta Dominus scire concessit (Dan. I, 17). Cornelius quoque nec dum praeceptis evangelicis eruditus, dum in cubiculo suo secrete ac fideliter orat, meruit vocem sancti angeli loquentis audire (Act. X, 2, 3). Quid de Jona dicemus, qui non modo non cubiculo, sed utero belluae clausus, in tantum orans meruit exaudiri, ut de [Col. 0358C] profundo maris et de ventre tam immanis belluae incolumis ac vivus evaderet (Jon. II)? Exauditus autem a Deo est, non quia voce, sed quia fide clamabat. Et ideo clamore vocis non est opus in oratione ad Deum, quem scimus secreta cordis intueri; sed clamore fidei, ac religiosae mentis devotione.

II. Unde non immerito in sequentibus Dominus ait: Orantes autem, nolite multum loqui, sicut ethnici faciunt: putant enim quod in multiloquio suo exaudiantur. Nolite ergo similari eis: 74 scit enim Pater vester quid opus sit vobis, antequam petatis ab eo (Matth. VI, 7, 8). Ethnici enim homines putant multiloquentia verborum facilius se a Domino impetrare posse quod postulant: sed hoc a nobis Dominus non exspectat. Vult potius ut orationem nostram [Col. 0358D] non verbositate sermonis, sed fide cordis, ac justitae meritis commendemus; ei utique, qui melius novit omnia quae nobis necessaria sunt, et universa quae postulaturi sumus, antequam loquamur, agnoscit. Quantum denique distet inter multiloquacem, et humilem ac simplicem orationem, in Pharisaeo illo et Publicano habemus exemplum. Nam Pharisaei jactantis se in multiloquentia verborum reprobatur oratio: Publicanus vero humilis ac submissus pro peccatis suis veniam postulans, justificatior jactante se Pharisaeo descendit (Luc. XVIII, 10). In quo completum invenimus id quod scriptum est: Oratio humilis [Col. 0359A] nubes penetravit (Eccli. XXXV, 21), perveniens ad Deum qui orantis precem audire consuevit, qui est benedictus in saecula. Amen.



TRACTATUS XIV [a 1Kb] . In caput VI Evangelii S. Matthaei.

I. Deinde ait: Sic ergo orabitis (Matth. VI, 9). Dominus noster, qui orantes se exaudire consuevit, quibus verbis orare debeamus ostendit. O quam fidelis haec et beata nobis oratio est, cujus ordinem nobis doctor vitae, ac magister coelestis 75 instituit! Quam beati etiam nos esse possumus, si haec orationis dominicae verba non tantum officio oris, sed fidelissimo conversationis actu servemus! Hanc itaque orandi formam Dominus discipulis suis ad spem salutis humanae constituit, dicendo: Pater [Col. 0359B] noster qui in coelis es (Ibid.). Quanta Domini circa nos dilectio! Quanta misericordia ejus et pietas, quae nobis tantae gratiae munus indulsit, ut licenter Dominum ac Deum nostrum, servi Patrem dicere audeamus! Quo vocabulo non jam tantum servos, sed etiam filios nos Dei esse demonstrat. Et cum ad gratiam satis superque sufficeret, ut vel servi dici tantummodo mereremur, in tantum charitas Dei exabundavit, ut non solum servi, sed et filii Dei per adoptionem vocemur. Cujus nominis gratiam, per fidem credentibus Christo donatam, in Evangelio Joannes ostendit, dicendo: Quotquot crediderunt in eum, dedit eis potestatem filios Dei fieri, his qui credunt in nomine ejus: qui non ex sanguinibus, neque ex voluntate carnis, neque ex voluntate viri, sed ex [Col. 0359C] Deo nati sunt (Joan. I, 12, 13). Unde et Apostolus ait: Quoniam autem estis filii Dei, misit Deus Spiritum Filii sui in corda vestra clamantem, Abba, Pater (Gal. IV, 6). Quia igitur tanti muneris gratiam consecuti sumus, ut non solum servi, sed et filii efficeremur; quasi filii Dei agere et conversari debemus: ut id nos esse quod dicimur, spirituali actu probemus, secundum quod Joannes in Epistola sua ait: Qui natus est ex Deo, peccatum non facit, 76 quia nativitas Dei custodit illum, et diabolus non tangit illum (I Joan. V, 18). Qui autem peccatum facit, non est ex Deo, sed a diabolo est, quia diabolus ab initio peccat (I Joan. III, 8). Et idcirco sacramentum coelestis nativitatis nostrae custodientes, ab omni peccato alieni esse debemus, ut vere filii Dei dici [Col. 0359D] vel esse mereamur. Sciunt et sancti Prophetae hujus divinae misericordiae gratiam, in qua nobis Deum Patrem nuncupare permissum est, dicente Isaia: Tu es enim Pater noster: quia Abraham non cognovit nos, et Israel non cognovit nos, sed tu, Domine, Pater noster; ab initio nomen tuum super nos est (Isai. LXIII, 16). Similiter et Malachias in libro suo testatur, dicens: Unus est enim Pater omnium nostrum (Malach. II, 10). Quanta Domini misericordia! Qui jam dudum nobis patrem diabolum voluntate propria adsciveramus, nunc renati per aquam et Spiritum [Col. 0360A] sanctum, Patrem Deum habere jam coepimus. Ipse enim Deus Pater unus est nobis, qui regenerat Spiritu suo, quos facit ad aeternam haereditatem filios. Et ideo quasi filii Dei ambulare debemus, ne aliter agentes quam filios Dei convenit, rei sub usurpatione tanti nominis teneamur.

II. Ait ergo: Pater noster qui es in coelis, sanctificetur nomen tuum. Non quod ab aliquo nomen Dei sanctificari possit, cum omnes sanctificet ipse, qui ait per Prophetam: Sancti estote, sicut et ego sanctus sum, dicit Dominus (Levit. XI, 44; XIX, 2). Sed idcirco nomen ipsius sanctificari postulamus, 77 ut in nobis sanctificetur per opera justitiae, per fidei meritum, per gratiam Spiritus sancti. Quam sanctificationem, ut per hujusmodi dona accipere possimus, [Col. 0360B] misericordiae ipsius auxilium necessarium est. Verum non eget aliqua sanctificatione ille, qui fons est sanctitatis aeternae.

III. Deinde ait: Adveniat regnum tuum (Matth. VI, 10). Similiter et hic non Deo optamus ut regnet, qui Rex est aeternorum saeculorum; cujus regnum nec initium habet nec finem: sed ut illud regnum, id est coeleste quod nobis promisit, adveniat. Sed magnae fiduciae et sincerae conscientiae est, hoc Domini regnum ut adveniat, confidenter optare. Et idcirco, quia, ut regnum Dei veniat, semper oramus; tales nos in fide Domini et in mandatis ejus exhibere debemus, ut futuro regno digni esse possimus.

IV. Dehinc ait: Fiat voluntas tua, sicut in coelo et in terra (Ibid.). Par quoque et hic intelligentiae ratio [Col. 0360C] est. Non enim quisquam est, qui obsistere et contradicere Deo possit, ne, quod velit, faciat; cum voluntate ejus, et in coelo et in terra, cuncta consistant: sed, ut in nobis voluntas ejus fiat, oramus. Voluntas autem Dei est, ut toto corde ei credentes, haec, quae fieri praecipit, impleamus. De qua voluntate Dei Apostolus testatur, dicens: Voluntas Dei est sanctificatio vestra, ut abstineatis vos a carnalibus concupiscentiis (I Thess. IV, 3). De quo et Dominus 78 in Evangelio locutus est, dicens: Haec est voluntas Patris mei qui misit me, ut omnis qui videt Filium et credit in eo, habeat vitam aeternam (Joan. VI, 40). Cum ergo dicimus: Fiat voluntas tua, sicut in coelo et in terra; hoc oramus, id est, ut sicuti Dei voluntas ab angelis fideliter custoditur in coelis; ita [Col. 0360D] quoque a nobis religiosa ac fideli devotione semper servetur in terra. Quae voluntas ut in nobis rite possit impleri, sine intermissione divinae dignationis auxilium postulandum est. [b 1Kb] Vel certe: Fiat voluntas tua, sicut in coelo et in terra: ut sicut in coelo, id est, in sanctis ac coelestibus hominibus, Dei voluntas impletur; ita quoque in terra, id est, in his qui necdum crediderunt, per credulitatem fidei et veritatis cognitionem, ut Dei fiat voluntas, oramus.

V. Dehinc ait: Panem nostrum quotidianum da nobis hodie (Matth. VI, 11). Duplici modo hoc Domini [Col. 0361A] dictum intelligimus. Primum, ut non aliud quam quotidianum victum postulemus: non enim jubemur divitias petere aut affluentiam saecularium rerum, sed panem quotidianum, quod Christianis fide viventibus ad praesentem vitam solummodo necessarium est, dicente Apostolo: Habentes victum et tegumentum, his contenti sumus (I Tim. VI, 8). Id ipsum quoque et Salomon evidenter ostendit: Usus, inquit, hominis, panis, aqua, 79 et vestimentum (Eccli. XXIX, 28). Sed cum dicimus hodie, docemur, de praesenti tantum die, non de omni vitae tempore cogitare, ne mens nostra saeculari sollicitudine occupetur: secundum quod ipse Dominus alio loco aperte demonstrat, dicendo: Nolite cogitare de crastino, crastinus enim dies sollicitus erit sibi ipsi (Matth. VI, [Col. 0361B] 34). Hoc autem spiritaliter nobis praeceptum esse debemus advertere, ut panem quotidianum petamus: id est, panem illum coelestem et spiritalem, quem quotidie ad medelam animae et spem aeternae salutis accipimus, de quo ait Dominus in Evangelio: Panis coelestis, caro mea est, quam ego dabo pro mundi hujus vita (Joan. VI, 52). Et hunc ergo panem quotidie postulare jubemur: id est, ut, praestante Domini misericordia, quotidie panem accipere corporis Domini mereamur. Ait enim sanctus Apostolus: Probet autem se ipsum homo, et sic de pane Domini manducet, et de calice bibat (I Cor. XI, 28). Et iterum: Qui manducat panem Domini indigne, et calicem bibit, reus erit corporis et sanguinis Domini (Ibid., 29). Unde non immerito semper orare debemus, ut hunc [Col. 0361C] panem coelestem quotidie mereamur accipere: ne, aliquo interveniente peccato, a corpore Domini separemur.

VI. Et dimitte nobis debita nostra, sicut et nos dimittimus debitoribus nostris (Matth. VI, 12). Justa plane ac necessaria omnibus haec vox est. Primum, ut peccatores nos esse confiteamur: dehinc, ut sic a Deo nobis oremus dimitti peccata, quemadmodum 80 peccantibus in nos ipsi dimittimus. Quod si minime faciamus, ipsi nos apud Deum reos verbis nostris efficimus, dicente Scriptura: Laqueus fortis est viro, propria labia (Prov. VI, 2, sec. LXX). Unde non immerito et Salomon, dominicae hujus orationis formam per Spiritum sanctum non ignorans, ante praemonuit, dicendo: Non mentieris verbum in tua [Col. 0361D] oratione (Eccli. VII, 15). Quis enim audeat, aut quomodo potest Deo in oratione mentiri? Nisi forte is qui secundum dominicam orationem a Deo peccatorum veniam postulans, ipse in se peccantibus non dimittit, non retinens dictum divinum: Homo homini reservas iram, et a Deo quaeris propitiationem? et ipse in hominem similem tibi non habes misericordiam, et Deum pro peccatis exoras (Eccli. XXVIII, 3, 4)? Hoc autem alio in loco ipse Dominus apertissime manifestat, proferens servi illius debitoris exemplum, cui plurimum debenti rogatus dominus debitum omne concesserat; qui cum post indultum debitum [Col. 0362A] conservo suo debenti sibi nollet ipse dimittere, in carcerem traditus, et damnatus in poena est (Matth. XVIII, 23 et seqq.).

VII. Dehinc ait: Et ne nos inducas in tentationem, sed libera nos a malo (Matth. VI, 13). Tentationis hujus duplex ratio, et causa diversa est: quia aliis per peccatum tentatio infertur ad emendationem, aliis ad fidei probationem, aliis infertur ad gloriam, secundum quod beatus Jacobus in Epistola sua testatus est, dicens: Beatus qui sustinuerit tentationem, quoniam beatus 81 factus accipiet coronam vitae, quam promisit Deus iis qui eum diligunt (Jac. I, 12). Non enim sic oramus, ut tentationem, quam scimus esse utilem, penitus recusemus, dicente sancto David: Proba me, Domine, et tenta me, ure renes meos et cor [Col. 0362B] meum (Psal. XXV, 2). Cum etiam sanctum Abraham sciamus per tentationem perfectae fidei gloriam consecutum: beatum quoque Apostolum ad profectum fidei suae traditum tentationibus legerimus. Qui cum repelli a se tentationis auctorem a Domino postularet, responsum est illi: Sufficit gratia mea, nam virtus in infirmitate perficitur (II Cor. XII, 9). Non ergo, ne in toto tentemur, oramus; sed ne, supra quam virtus fidei patitur, tentationi tradamur: quod ipsum in alio libro Evangelii evidenter ostensum est: sic enim scriptum est: Et ne nos inferas in tentationem (Luc. XI, 4), quam sufferre non possumus. Apostolus quoque, ut id ipsum ostenderet, ita testatus est, dicendo: Fidelis autem Deus, qui non patitur tentari super id quod potestis, sed facit cum tentatione [Col. 0362C] etiam transgressum, ut possitis tolerare (I Cor. X, 13). Et ideo non illam tentationem a nobis auferri, quae esse potest utilis, deprecamur; sed illam, quae ad fidei nostrae eversionem modum infirmitatis excedit. Et idcirco congrue ac necessario in fine orationis etiam liberari nos postulamus a malo (Matth. VI, 13), qui fidem nostram diversis tentationibus [a 1Kb] quotidie expugnare non desinit, a qua nos non immerito quotidiana oratione deprecamur, ne immissionibus ipsius impediti, praecepta divina minime possimus 82 implere. Universa igitur, quae fidei ac saluti nostrae sunt necessaria, in hac brevitate orationis dominicae continentur, dum professionem nominis paterni confitemur, dum significationem inesse in nobis ipsius nominis postulamus, dum advenire [Col. 0362D] regnum Dei petimus, dum voluntatem ejus in nobis fieri deprecamur; dum panem vel terrenum vel coelestem ad spem salutis nostrae quotidie exoramus, dum peccatorum veniam imploramus, dum gravem tentationem auferri a nobis oramus; postremo dum nos liberari a malo, qui est auctor omnis peccati, indesinenter a Domino postulamus. Quod ipsum futurum olim per Isaiam Spiritus sanctus praenuntiaverat, dicendo: Quoniam verbum breviatum faciet Dominus per universum orbem terrae (Isai. X, 23). Unde non immerito sequitur: Si dimiseritis hominibus peccata eorum, remittet vobis Pater vester qui est in coelis delicta [Col. 0363A] vestra: si autem non remiseritis hominibus, nec Pater vester remittet vobis peccata vestra (Matth. VI, 14, 15). In hoc quod oramus: Dimitte nobis debita nostra, sicut et nos dimittimus debitoribus nostris: sequitur Domini justa sententia, qua ait: Si non remiseritis hominibus peccata eorum, nec Pater vester remittet vobis, qui est in coelis. Et idcirco ut de remittendis nobis peccatis Dominum confidenter orare possimus, ipsis prius in nos peccantibus remittamus. Unde et Salomon ait: Remitte proximo tuo peccata, et tibi peccata solventur (Eccli. XXVIII, 5, sec. LXX). Quod si infideli animo ac perdurata mente 83 delinquentium in nos peccata teneamus; nos quoque peccatorum veniam accipere non mereri, aperte Dominus manifestat: cui est honor, laus et [Col. 0363B] gloria, una cum Spiritu sancto, ante omnia saecula, et nunc, et semper, et in saecula saeculorum. Amen.



TRACTATUS XV [a 1Kb] . In caput VI Evangelii S. Matthaei.

I. Deinde ait: Cum jejunatis, inquit, nolite fieri, sicut hypocritae, tristes: exterminant enim facies suas, ut appareant hominibus jejunantes. Amen dico vobis, receperunt mercedem suam. Vos autem cum jejunatis, ungite caput vestrum, et faciem vestram lavate, ne appareatis hominibus jejunantes, sed Patri vestro qui est in absconso: et Pater vester, qui est in absconso, reddet vobis (Matth. VI, 16, 18). Sicuti in superioribus praeceptis, ita quoque circa jejunii observationem, ad perfectae nos fidei meritum Dominus [Col. 0363C] doctrinae suae mandatis instituit; ut non propter humanam gloriam (sicut hypocritae faciunt), sed propter futuram spem, soli Domino jejunemus, a quo exspectamus humilitatis hujus devotae mercedem. Verum qui ita jejunant, ut magis hominibus quam Deo placeant; habent quidem laborem de corporis afflictione, sed per inanem gloriam mercedem laboris apud Deum habere non possunt: quia cum solummodo id causa religionis ac fidei agere debeant, humanae 84 potius laudis gloriam quaerere malunt; et ideo ait Dominus: Amen dico vobis, receperunt mercedem suam. Et unum quidem propositum videtur esse jejunii; tam ejus qui Deo tantum devota mente jejunat, quam etiam illius qui jejunans hominibus placere desiderat: sed distat gratia jejunantium; [Col. 0363D] quia quamvis utriusque simile propositum videatur atque idem jejunii labor, non tamen idem fructus est nec eadem retributio meritorum. Longe enim differt ille qui propter Deum jejunat, ab eo qui propter homines jejunare proponit: quia huic pro mercede laboris compensatio fit laudis humanae; illi pro devotione humilitatis, meritum gloriae in futuro servatur. Sic quoque et orantium habitus, secundum propositum quidem non differre videtur; sed secundum animi fidem et mentis affectum, magna distantia [Col. 0364A] meritorum est [b 1Kb] . Aliud est enim (ut superius dictum est) sub exspectatione humanae laudis orare: aliud ad hoc tantum orare, ut orationis suae a Deo retributore exspectet mercedem. Similis causa est et circa omnem observantiam divinae religionis.

II. Unde non immerito Dominus omne studium laudis atque humanae jactantiae volens a nobis abesse, docet nos quemadmodum ipsi religioso animo ac devota mente placeamus, dicendo: 85 Vos autem, cum jejunatis, ungite caput vestrum, et faciem vestram lavate, ne appareatis hominibus jejunantes, sed Patri vestro qui est in absconso: ut, si fieri potest, opus jejunii, et ipsius corporis atque animae afflictionem vultus hilaritate velemus. Cujus rei exempla, etiam secundum historiam, in Sanctis praeterito tempore [Col. 0364B] legimus praeostensa. Nam sanctissima Judith, cum magno moerore pro populo esset afflicta, post solemnitatem triduani jejunii, capite uncto et lota facie, ita internae afflictionis tristitiam texit, ut simulato gaudio laetari hostibus videretur: ac sic dum per laetitiam vultus jejunium texit, de hoste triumphum victoriae reportavit [c 1Kb] (Judith XII, 6-10). Similiter Esther sanctissima, dum lota facie et capite uncto, post triduanum jejunium intelligi a rege potuit, Aman illum populi sui inimicum nequissimum interemit (Esther IV, 16). Quid de Daniele ac tribus pueris dicemus, qui in tanta abstinentia, inter tot adolescentes qui cibis regalibus pascebantur, soli vultu caeteris gratiores inventi sunt (Dan. I, 12 et 15)?

[Col. 0364C] III. Sed quia id secundum litteram diximus; quid etiam secundum spiritualem intelligentiam sentiendum sit, debemus advertere. In unctione capitis misericordiam significari cognoscimus. Unde ungere caput, est proximo misericordiam facere: quae misericordia in pauperem facta, 86 refertur ad Dominum, qui caput viri secundum Apostolum intelligitur, ipso Domino dicente: Quamdiu uni ex minimis istis fecistis, mihi fecistis (I Cor. XI, 3; Matth. XXV, 40). In cujus misericordiae vice, divina retributione, velut quodam oleo coelesti perfundimur, ab eo qui ait: Beati misericordes, quoniam ipsis miserebitur Deus (Matth. V, 7). Novit hanc coelestis olei in capite unctionem etiam sanctus David, cum dicit: Sicut unguentum in capite, quod descendit in barbam (Psal. [Col. 0364D] CXXXII, 2). In facie vero lavanda, emundatio corporis ac sincerae conscientiae puritas, significata cognoscitur. Unde lavare faciem, hoc est, ab omni sorde peccatorum et squalore delicti, et faciem cordis nostri et ipsam conscientiam mundam referre, ut vere laetitiam coelestis gaudii et hilaritatem sancti Spiritus in nobis habere possimus. Ac sic fit, ut dum sub hac fidei devotione Deo potius quam hominibus jejunamus, a Deo, qui occultorum est cognitor, accipiamus retributionis mercedem. Hoc enim ait Dominus: [Col. 0365A] Ne appareatis hominibus jejunantes, sed Patri vestro qui est in absconso: et Pater vester qui est in absconso, reddet vobis. Si ergo vis caput semper unctum gerere, et mundam faciem cordis habere, juxta Domini dictum, insiste fideliter operibus misericordiae, insiste devotioni jejunii; ut placere Domino merearis, cui est gloria in saecula saeculorum, Amen.



87 TRACTATUS XVI [a 1Kb] . In caput VI Evangelii S. Matthaei.

I. Nolite thesaurizare vobis thesauros in terra, ubi aerugo et tinea exterminant, ubi fures effodiunt et involant. Thesaurizate autem vobis thesauros in coelo, ubi neque aerugo, neque tinea exterminant, et ubi fures non effodiunt nec furantur: ubi enim erit thesaurus tuus, [Col. 0365B] illic erit et cor tuum (Matth. VI, 19-21). Prohibet nos Dominus in terra thesaurizare, ubi omnia infirma sunt et caduca. Contrarium est enim fidei ac saluti hos terrenos thesauros expetere, divitias saeculi quaerere, facultates mundi sectari, quas possunt et tineae corrumpere, et aerugo absumere, et fures rapere. Quia quicumque magis in terra thesaurizare voluerint, quam in coelo, thesauros illos aeternae et coelestis vitae habere non possunt, dicente ipso Domino: Quoniam dives difficile intrabit in Regnum coelorum (Matth. XIX, 25). Similiter et Apostolus: Nam qui volunt divites fieri, incidunt in tentationem et muscipulam diaboli (I Tim. VI, 9). Recordemur illius divitis, qui omnem gloriam suam in saeculi thesauris atque in redituum suorum ubertate constituit: qui [Col. 0365C] cum propter affluentiam frugum de ampliandis horreis cogitaret, atque animae suae delicias opum, et securitatem longae vitae promitteret; non dicam subripiente fure haec quae congregaverat perdidit; sed ipsam animam sub 88 eadem nocte, cui thesaurizabat, amisit (Luc. XII, 16-20). Unde non immerito David ipse testatus est, dicens: Thesaurizat, et ignorat cui congregabit ea (Psal. XXXVIII, 7). Cogitemus et illum adolescentem; qui cum prope omnia praecepta legis implesset; quia thesauros magis terrenos habuit quam coelestes, vitae aeternae thesauros obtinere non potuit (Matth. XIX, 21). Et idcirco bene David ait: Nolite sperare in iniquitate, et rapinas nolite concupiscere: divitiae si affluant, nolite cor apponere (Psal. LXI, 11).

[Col. 0365D] II. Quapropter vult nos Dominus thesauros nostros, non in terra ubi perire possunt, sed in coelo recondere, ubi nulla adversa dominantur, ubi fures non effodiunt, id est, diabolus et angeli ejus, nec aerugo exterminat, id est, peccata dominantur. Quemadmodum autem hunc thesaurum in coelo reponere debeamus ipse Dominus in Evangelio manifestat, dicendo ad illum adolescentem: Vade, vende omnia quae habes, da pauperibus, et habebis thesaurum in coelo (Matth. XIX, 21). Hujusmodi ergo thesauros, qui aeterni sunt et incorrupti, qui perire non possunt, per opera justitiae, per pietatis ac misericordiae [Col. 0366A] merita, jubemur in coelo recondere. In coelo enim reconditur, quidquid (secundum fidem Scripturae) in usum pauperum fideliter erogatur, dicente Scriptura: Qui dat pauperi, Deo fenerat (Prov. XIX, 17). Unde et sub Apostolis credentes, memores hujus dominici praecepti, thesaurizasse sibi invenimus in coelo; quia, venditis universis rebus suis, terrenos thesauros ad regna coelestia transtulerunt (Act. IV, 34).

89 III. Et ideo addidit Dominus, dicens: Ubi fuerit thesaurus tuus, ibi erit et cor tuum (Matth. VI, 21). Qui in coelo semper bonis operibus thesaurizamus, ubi omnis spes et salus est nostra, ubi nobis vita aeterna reposita est, in terra licet positi, cor tamen in coelo semper habemus. Verum, non potest cor in [Col. 0366B] coelis habere qui, cupiditate saeculi captus, thesaurizare sibi magis in terra maluerit. Merito et sanctus Apostolus etiam divites saeculi, quemadmodum hunc thesaurum coelestem consequi possint, hortatur, dicens: Divitibus hujus saeculi praecipe, non superbe sapere, neque ponere in incertum divitiarum spem suam, sed in Deum vivum, qui praestat nobis omnia abundanter ad fruendum: bene faciant, divites sint in operibus bonis, facile tribuant, communicent, thesaurizent sibi in futurum, ut apprehendant veram vitam (I Tim. VI, 17-19), ab eo qui auctor est vitae et immortalitatis aeternae: cui est laus et gloria, in saecula saeculorum. Amen.



TRACTATUS XVII. [b 1Kb] In caput VI Evangelii S. Matthaei.
[Col. 0366C]

I. Deinde ait: Lucerna, inquit, corporis tui est oculus tuus: si oculus tuus simplex est, totum corpus tuum lucidum est; si autem oculus tuus nequam est, totum corpus tuum tenebrosum est. Si ergo lumen, quod in te est, tenebrae sunt; tenebrae ipsae quantae sunt (Matth. VI, 22, 24)? Lucerna corporis, 90 sensus mentis, et fides cordis intelligitur: quae si in nobis pura et lucida fuerit, sine dubio omne corpus nostrum illuminat. Idcirco autem lucerna in comparatione fidei ponitur, quia sicut lucerna incedentium in nocte gressus illuminat, ne aut in foveas, aut in offendicula quaeque ambulantes incurrant: ita in hac saeculi nocte splendor fidei omnes vitae nostrae gressus, praeeunte lumine veritatis, illuminat; ne [Col. 0366D] aut in foveas peccatorum, aut in offendicula diaboli incidamus. Hoc est ergo quod ait Dominus: Lucerna corporis tui est oculus tuus: si oculus tuus simplex est, totum corpus tuum lucidum est; si autem oculus tuus nequam est, totum corpus tuum tenebrosum est: ostendens, quia si haec fides nostra, quae lucerna corporis vel oculo significatur, in nobis aut peccatorum tenebris, aut perfidiae obscuritate caecetur; sine dubio, omne corpus nostrum obscurum tenebrosumque redditur. Quod ipsum S. Joannes ostendit, dicens: Deus lux est: Et: Qui charum habet fratrem suum, ipse est in lumine; qui autem odit fratrem [Col. 0367A] suum, in tenebris ambulat, et nescit ubi ambulat, quia tenebrae obcaecaverunt oculos ejus (I Joan. I, 5; II, 10, 11). Et si hoc de eo qui fratrem suum odit, secundum dictum Joannis, intelligitur; in quibus tenebris haereticus demoretur qui, amisso lumine catholicae veritatis, perfidus ac blasphemus existit, debemus advertere. Et ideo ait Dominus: Si lumen, inquit, quod in te est, tenebrae sunt; tenebrae ipsae quantae sunt? In 91 eo scilicet, qui veritatem in mendacium, fidem in perfidiam demutaverit.

II. Alio autem sensu oculum corporis, qui est membris omnibus pulchrior ac pretiosior, episcopum advertimus significatum, qui clara fidei suae ac doctrinae praedicatione, velut oculus quidam, Ecclesiae corpus illuminat. Qui, si per simplicem fidem ac [Col. 0367B] sanctam conversationem, catholicus et fidelis doctor exstiterit, potest populus cui praeest, doctrinae ac formae ipsius exemplo, in lumine semper veritatis manere. Verum si is, qui lumen caeteris praebere videtur, per pravam fidem aut per turpem conversationem, nequam et perfidus doctor exstiterit; sine dubio, vitae ac perfidiae suae exemplo, totum corpus potest tenebrosum efficere. Unde non immerito de tali oculo Dominus dicit: Si lumen quod in te est, tenebrae sunt; tenebrae ipsae quantae sunt! Hoc est, si hujusmodi doctor qui lumen fidei ex se praebere caeteris debet, per haeresim obcaecatus, tenebrosus exstiterit; quantae in populo illo possint esse tenebrae peccatorum, debemus advertere!

III. Et addidit: Nemo potest duobus dominis servire: [Col. 0367C] aut enim unum odiet, et alterum diliget: aut unum sustinebit, et alterum contemnet. Non potestis Deo servire et mammonae (Matth. VI, 24). Non posse unumquemque nostrum duobus dominis servire, id est, Deo et diabolo, Dominus manifeste 92 declarat. Et Deus quidem, quamvis dominus omnium sit, quia omnia ab ipso creata sunt et in omnibus ipse dominatur, potestate, virtute, natura; horum tamen praecipue Dominus esse dignatur, qui Dominum ac Deum suum, conditorem universitatis cognoscentes, praecepta ejus fideli servitute custodiunt. Diabolus vero, horum tamen dominus intelligitur, quos a vero Domino ac parente seducens per peccatum, nequissimae [Col. 0368A] suae subjugat servituti, et quibus per iniquitatis suae opera illicito jure dominatur. Hac ergo de causa et ipse suo loco dominus appellatur, quia hujusmodi stultis hominibus per peccatum dominatur. Et idcirco scriptum est: Qui facit peccatum, servus est peccati (Joan. VIII, 34). Sed quia jam per Dei misericordiam visitati, liberati de diaboli dominatione, verum Dominum recognovimus, a quo creati et redempti sumus; priori domino, id est, diabolo, qui nobis more tyrannico dominabatur, servire prohibemur: vel potius avaritiae et cupiditati, quam mammonam nuncupat, quae interdum etiam religiosas mentes captivare consuevit. Unde fugere ac vitare debemus cupiditatem pecuniae, avaritiam saeculi, ne nos indignae servituti ejus, vel diabolo [Col. 0368B] qui auctor est avaritiae, subjugemus.

IV. Et hoc est quod ait Dominus: Nemo potest duobus dominis servire: aut enim unum odiet, et alterum amabit, aut unum patietur, et alterum 93 contemnet: quia quicumque ex toto corde Dominum ac Deum suum diligit, necesse est diabolum cum suis actibus oderit; quia in dilectione Dei manifestum est diabolum semper in execrationem haberi. Verum qui, per iniqua opera peccatorum, mammonam vel diabolum diligit, faciendo ipsius voluntatem, Deum amare non potest, cujus praecepta contemnit. Et ideo qui Deum diligit, servus diaboli non potest nuncupari; cui jam ipse per fidem coelestis gratiae dominatur. [a 1Kb] Similiter et qui peccatis deserviens, dominationi se diabolicae subdit; hujusmodi [Col. 0368C] Deum habere Dominum non meretur. Et ideo ait Dominus: Non potestis Deo servire et mammonae: ostendens nos non posse et Deo servire et diabolo, id est, Deo misericordiae auctori, et diabolo mammonae et avaritiae dominatori. Hoc et Apostolus ostendit, cum dicit: Quae societas lucis ad tenebras (II Cor. VI, 14)? Mammona, id est, diabolus, qui auctor est mammonae. Ille nos ad misericordiam provocat, hic ad avaritiam; ille ad vitam, hic ad mortem; ille ad salutem, hic ad perditionem. Cui de duobus obtemperare debemus? Ei utique qui nos ad vitam invitat, non ei qui nos tradit ad mortem . . . . Reliqua desiderantur.




[Col. 0367]
95 DICTA A SANCTO CHROMATIO, Dum Presbyter esset Aquileiensis Ecclesiae, In Concilio Aquileiae habito, anno 381, sub sancto Valeriano episcopo Aquileiensi, contra Palladium et Secundianum Haereticos Arianos:
(Ex Gestis ejusdem concilii Aquileiensis, inter Opera sancti Ambrosii editionis Parisiensis BB. S. Mauri 1686, 1690, tomo II, col. 798, § 45, et col. 800, § 51.)
(C,S)

[Col. 0367D] Palladius dixit: Modo vultis tractatum plenum haberi, an non?

CHROMATIUS presbyter dixit: Creaturam non negasti, potentem negasti. Omnia negasti, quae fides catholica profitetur.

[Col. 0368D] Palladius dixit: Auditores veniant.

CHROMATIUS presbyter dixit: Salva condemnatione sacerdotali; quin et qui Palladii sunt, [a 1Kb] etiam nunc in pleno legantur.




[Col. 0369]
97 APPENDIX. SCRIPTA DEPERDITA SANCTI CHROMATII.

Tractatus procul dubio seu Commentarios scripsit sanctus Chromatius Aquileiensis episcopus in Evangelium sancti Matthaei, ab ipso illius sacri Textus exordio usque saltem ad ejusdem cap. VI, vers. 24, ubi desinit Tractatus ultimus, qui superest, in idem Evangelium. Cum Tractatus hujusmodi sive Commentarios scripserit sanctus noster episcopus, ut privatim legendos traderet ad piam fidelium exercitationem, prout conjecimus in Praefatione ex verbis ipsis sancti Praesulis, quae habentur Tractatu 5, num. 2; hinc jure inferimus, eumdem Tractatus seu Commentarios suos inchoasse ab exordio illius Evangelii, et integros perduxisse, absque ullo hiatu, ad minus usque ad Tractatum ultimum quem habemus, qui in hac nostra editione est 17; licet non invite conjectare [Col. 0369B] possimus, eumdem ulterius quoque produxisse opus, et fortasse ad extremum usque versiculum totius Evangelicae Matthaei historiae, uti latius in Praefatione.

Deperdita itaque merito censentur primo, quae [Col. 0370A] scripsit sanctus Chromatius ab initio Evangelii sancti Matthaei, usque ad vers. 15 capitis III, ubi incipit Tractatus qui in hac nostra editione primus est, quique apud Gallandium, inverso prorsus ordine, 17 numeratur.

Deperdita secundo haberi debent, quae scripsit sanctus Chromatius a versu 17 capitis III ejusdem Evangelii, usque ad initium capitis V, ubi incipit Tractatus, qui in nostra editione 3 est, quique perperam apud Gallandium 2 inscribitur.

Atque haec saltem sunt quae jure optimo desiderantur ex sancti Chromatii Opere in Evangelium sancti Matthaei.

Deperditae tertio sunt epistolae complures, quas scimus sanctum Praesulem dedisse ad sanctum Ambrosium, [Col. 0370B] ad sanctum Hieronymum, ad sanctum Joannem Chrysostomum, necnon ad Honorium et Arcadium Augustos; uti patet ex Lucubrationibus, quas subjicimus, clarissimorum virorum Fontanini atque de Rubeis.




[Col. 0369B]
99 SCRIPTA S. CHROMATIO FALSO ATTRIBUTA.





MONITUM DE SEQUENTIBUS EPISTOLIS,
Ex Bibliotheca Sancta Sixti Senensis libro II, pag. 138 tomi I editionis Neapolitanae Fr. Pii-Thomae Milante 1742
.

Matthaeus evangelista fingitur esse auctor duorum librorum, quorum alter, De ortu, sive stirpe Mariae, alter De infantia Salvatoris inscribitur; qui Valentinianorum et Gnosticorum commenta sunt. His libris inepti quidam auctoritatem asserere cupientes, praefationes addiderunt sub nomine Chromatii et Heliodori episcoporum ad Hieronymum, et Hieronymi ad ipsos confictas; quae utrumque opus testarentur a Hieronymo in gratiam eorumdem episcoporum ex Hebraico Matthaei volumine translatum, et ab Haereticorum falsationibus expurgatum. Sed cum in his libris, eaedem nunc exstent aniles fabulae, quas Irenaeus in primo adversus Valentinianorum haereses, et Epiphanius primo Panarii, sectione tertia, ex iisdem voluminibus refellunt, palam apparet impostorum deceptio. Gelasius distinct. 15 inter libros ab Ecclesia damnatos utrumque abjicit.





EPISTOLA I. Sub sanctorum Chromatii et Heliodori nomine, ad sanctum Hieronymum, de duobus apocryphis libris; videlicet, De ortu Mariae Reginae Virginis, et de infantia Salvatoris: cui accedit Pseudo-Hieronymi gemina responsio:
(Ex Codice Apocrypho Novi Testamenti Joannis Alberti Fabricii, tomo I, pag. 7 et seqq. editionis secundae, Hamburgi 1719; atque ex tomo XI Operum Sancti Hieronymi, editionis Veronensis Dominici Vallarsii, col. 279 et seq.).

Dilectissimo fratri HIERONYMO presbytero, CHROMATIUS et HELIODORUS episcopi salutem in Domino.

[Col. 0369D] 100 Ortum Mariae reginae virginis, simul et nativitatem atque infantiam Domini nostri Jesu Christi in apocryphis invenimus libris, in quibus multa contraria [Col. 0370C] nostrae fidei considerantes scripta, recusanda credimus universa: ne per occasionem Christi, laetitiam Antichristo traderemus. Ista igitur nobis considerantibus, exstiterunt viri Dei, Armenius et Virinus, qui dicerent sanctitatem tuam beatissimi Matthaei Evangelistae manu scriptum volumen Hebraicum invenisse, in quo et Virginis matris, et Salvatoris infantia esset scripta: et idcirco tuam charitatem per ipsum Dominum nostrum Jesum Christum expetimus; quatenus et illud ex Hebraeo Latinis auribus tradas: non tantum ad percipiendum quae sunt Christi insignia, quantum ad haereticorum astutiam excludendam, [Col. 0370D] qui ut doctrinam malam instituerent, bonam Christi nativitatem suo mendacio miscuerunt, ut post dulcedinem vitae, mortis amaritudinem occultarent. [Col. 0371A] Erit ergo purissimae pietatis, vel ut rogantes fratres exaudias, vel episcopos exigentes charitatis debitum, quod idoneum credideris, recipere facias. Vale in Domino, et ora pro nobis.





EPISTOLA II. HIERONYMI, CHROMATIO ET HELIODORO EPISCOPIS.

Dominis sanctis et beatissimis, CHROMATIO et HELIODORO episcopis, HIERONYMUS exiguus Christi servus in Domino salutem.

Qui terram auri consciam fodit, non illico arripit quidquid fossa profuderit lacerata, sed priusquam fulgens pondus vibrantis jactus ferri suspendat, interim vertendis suspendendisque cespitibus immoratur, et specialiter qui nondum lucris augetur. Arduum [Col. 0371B] opus injungitur, cum hoc fuerit mihi a vestra beatitudine imperatum, quod nec ipse sanctus Matthaeus Apostolus et Evangelista voluit in aperto conscribi. Si enim hoc secretum non esset, Evangelio utique ipsius, quod edidit, addidisset: sed fecit hunc libellum Hebraicis litteris obsignatum; 101 quem usque adeo edidit, ut et manu ipsius liber scriptus Hebraicis litteris a viris religiosissimis habeatur, qui etiam a suis prioribus per successus temporum susceperunt. Hunc autem ipsum librum numquam alicui transferendum tradiderunt: textum ejus aliter atque aliter narraverunt.

Sed factum est, ut a Manichaei discipulo, nomine Seleuco, qui etiam Apostolorum gesta falso sermone conscripsit, hic liber editus, non aedificationi, sed [Col. 0371C] destructioni materiam exhibuerit; et quod talis probaretur in synodo, cui merito aures Ecclesiae non paterent. Cessent nunc oblatrantium morsus: non istum libellum canonicis nos superaddidimus Scripturis, sed ad delegendum haereseos fallaciam, apostoli, atque Evangelistae scripta transferimus: in quo opere non tam piis jubentibus episcopis obtemperamus, [Col. 0372A] quam impiis haereticis obviamus. Amor igitur est Christi, cui satisfacimus, credentes quod nos suis orationibus adjuvent, qui ad Salvatoris nostri infantiam sanctam per nostram potuerint obedientiam pervenire.





EPISTOLA III. EJUSDEM PSEUDO-HIERONYMI AD EOSDEM. In alia epistola, versioni libri de Nativitate Mariae praemissa.

Petitis a me, ut vobis rescribam, quid mihi de quodam libello videatur, qui de nativitate sanctae Mariae a nonnullis habetur. Et ideo scire vos volo, multa in eo falsa inveniri. Quidam namque Seleucus, qui passiones apostolorum conscripsit, hunc libellum composuit. Sed sicut de virtutibus eorum [Col. 0372B] et miraculis per eos factis vera dixit, de doctrina vero eorum plura mentitus est; ita et hic multa non vera de corde suo confinxit. Proinde ut in Hebraeo [a 1Kb] habetur, verbum ex verbo transferre curabo. Si quidem sanctum Evangelistam Matthaeum eumdem libellum liquet [b 1Kb] composuisse, et in capite Evangelii sui Hebraicis litteris obsignatum apposuisse: quod an verum sit, auctori praefationis, et fidei scriptoris committo. Ipse enim, ut haec dubia esse pronuntio, 102 ita liquido falsa non affirmo. Illud autem libere dico, quod fidelium neminem negaturum puto, sive haec vera sint, sive ab aliquo conficta, sacrosanctam sanctae Mariae nativitatem magna miracula praecessisse, maxima consecuta fuisse: et idcirco salva fide ab his qui Deum ista facere posse credunt [Col. 0372C] sine periculo animae suae credi et legi posse. Denique in quantum recordari possum, sensum non verba scriptoris sequens, et nunc eadem semita non eisdem vestigiis incedens, nunc quibusdam diverticulis ad eamdem viam recurrens, sic narrationis stylum tentabo [c 1Kb] ; et non alia dicam, quam quae aut scripta sunt ibi, aut consequenter scribi potuerunt.





MONITUM DE SEQUENTIBUS EPISTOLIS,
Ex Tractatione cardinalis Baronii De Martyrologio Romano, cap. VII.
[Col. 0371]

Quod pertinet ad epistolam, Chromatii et Heliodori episcoporum nomine, ad Hieronymum scriptam, in primis ex ejusdem inscriptione imposturam facile deteges, si illorum temporum loquendi generis habueris rationem: dum in ea praedicti episcopi, immo ipsa synodus (synodi enim, quam praetexunt, nomine scribere profitentur) ipsum Hieronymum presbyterum appellant Patrem; cujus nomenclaturae nullum prorsus penes illorum temporum scriptores exemplum invenies, ut in scriptione litterarum episcopi, vel ipsa synodus presbyterum cujusvis meriti dicant Patrem, cum alioqui et amplissimarum sedium episcopos et patriarchas, nonnisi fratres 103 consueverunt appellare. Habetur mentio in eadem epistola de quodam concilio ex totius Italiae episcopis Mediolani, Theodosio imperatore praesente, coacto. Verum istud commentum esse non dubites: qui enim fieri potuit, ut tam celebris synodus sic e scriptorum monumentis exciderit, sic silentio fuerit obvoluta, ut nullus illorum temporum scriptorum quorum sane haud exiguus fuit numerus, nec nomine tenus ejus meminerit? Sed haec manifestiora reddentur, si lucubrationum Hieronymi temporis exacta ratio habeatur. Quando, rogo, volunt illam synodum coram Theodosio Mediolani congregatam? Num cum primum, adversus Maximum tyrannum pugnaturus, Constantinopoli anno decimo sui imperii in Italiam venit? Certe id dici non posse, quae sanctus Hieronymus scribit, vehementer repugnant: dum enim in libro de Scriptoribus Ecclesiasticis, ad calcem, cunctas quas hactenus usque ad annum decimum [Col. 0373] quartum ejusdem Theodosii imperatoris elaborasset lucubrationes, recenset, nec verbum quidem de conscripto, vel a se translato libro de Martyribus habet, quem statim post illam synodum scriptum esse, illae ipsae recitatae epistolae indicant: ex quibus satis apparet, dictam synodum commentitiam ad primum Theodosii Mediolanum adventum non posse referri. Quod si ad secundum adventum ejus (bis tantum post adeptum imperium in Italiam venisse, certum est), quando iterum ad expugnandum Eugenium tyrannum ex Oriente in Italiam descendit, eamdem synodum Mediolani celebratam esse dixerint: certe ratio temporum contradicit. Descendit Theodosius in Italiam cum exercitu anno decimosexto, eademque ultimo sui imperii, decernensque cum Eugenio, sexta die septembris illum obtinuit, inde Mediolanum se contulit: quae autem tunc ab eo illic sunt facta usque ad diem 17 Januarii, qua ex hac vita migravit, Ambrosius ea Oratione quam habuit in ejus funere, et alii illorum temporum scriptores exacte describunt; adeo ut nullum ejusmodi cogendi concilii reliquum esse tempus appareat. Ex his itaque totum illud commentum de litteris ex praedicta synodo datis, aliisque rebus quae iisdem continentur epistolis, plane clara luce detegitur: ut quod in illis habetur de Gregorio episcopo Cordubensi matutinas ac vespertinas Missas agente: Augustinus etenim qui iisdem temporibus vixit, id tantum quinta feria majoris hebdomadae in Coena Domini in Ecclesia catholica fieri 104 consuevisse, testari videtur, scribens ad Januarium epistola 118, cap. 5. Licet sciamus olim temporibus Cypriani, matutinum ac vespertinum sacrificium in Africa offerri, in usu fuisse, ut idem Cyprianus testatur ad Caecilium scribens epistola 63 editionis Pamelii, quem morem apud Aegyptios tantum perseverasse, auctor est Sozomenus Historiae libro VII, cap. 19. Quamvis etiam sciamus in concilio Agathensi secundum recentiorum lectionem haberi mentionem de Missis matutinis et vespertinis, et ex eo c. 13, dist. 15. Sed in haec non obnitimur, cum sciamus ecclesiasticorum rituum diversam fuisse diversorum consuetudinem. Deprehenditur et in eo de Gregorio impostura, dum dicitur ipsum etiam jejunii tempore celebrasse natalitia Martyrum: diversam quippe ab his fuisse Ecclesiae consuetudinem, testantur antiqui canones, ut concil. Laodic. c. 51, apud Mart. collect. c. 48, et 33, q. 1, Non licet in Quadrag. Quod insuper tam in dicta episcoporum epistola, quam in ea quae ad eosdem Hieronymi nomine reddita habetur, Eusebius episcopus Caesareae sanctitatis elogio commendatur, pro monstro quidem habetur. Etenim etsi olim sanctitatis titulus communior esse videretur, ut non solum (ut hodie) illis tribueretur christianis, qui vita functi in coelo regnant cum Christo, sed in quibuscumque laudabilioris vitae fidelibus: datum tamen aliquando homini haeretico, nemo dicere jure poterit. At vero quibus titulis idem Hieronymus Eusebium ipsum nominare consueverit, ab ipso audiamus: qui ad Pammachium scribens epist. 65 haec de eo: Impietatis Arii apertissimus propugnator est, etc. In fine etiam plura habet in eamdem sententiam. In Apologia adversus Rufinum lib. I haec de eodem: Eusebius episcopus Caesariensis, Arianae quondam signifer factionis. Et lib. II eumdem principem Arianorum appellat. Idem ad Ctesiphontem, agens de scriptis ipsius: Eum, inquit, fuisse Arianum, nemo est qui nesciat. Et ad Minerium epist. 152 ipsum errasse in dogmatum veritate, aperte testatur. Ecce tibi quibus titulis, et quam diversis a praeconio sanctitatis Eusebius a Hieronymo nuncupetur: ut ex his saltem liquido cognoscas, alium longe diversum a Hieronymo fuisse epistolae illius auctorem: quem (etsi aliud non esset, ac caetera de eodem consentirent) ab eo esse longe diversum, ex dicendi stylo, non est qui eam epistolam legens, facillime non cognoscat. Haec de verbis. Quod si res ipsas in ea conscriptas 105 disquiras, magis magisque imposturam intelliges. Si enim vera sunt, quae inter Constantinum Augustum et Eusebium acta idem auctor enarrat; quae tanta modestia in Eusebio, qui suarum laudum egregius praedicator semper est visus, ut illa silentio praeterierit, cum eadem saepius repetendi, quoties agit de libro a se de Martyribus scripto, opportuna se daret occasio? Consuevit enim ipse res a se cum Constantino gestas narrare, extollere, easdemque saepius inculcare, ut de Vita Constantini libro II, cap. 44 et 45; libro III, cap. 57, 58, 59 et 60, et libro IV, c. 33, 34, 35. Quod demum auctor (quisquis ille fuerit) in eadem epistola excipit de kalendis Januarii, quasi ea die nullus passus sit martyr; quam mendax ac frivola ea sit de kalendis exceptio, consule quae inferius notantur die 1 Januarii B. Haec jam satis (etsi alia quoque superessent) ad coarguendam praedictarum epistolarum falsitatem sufficere existimamus.





EPISTOLA IV. Itidem sub sanctorum Chromatii et Heliodori nomine, ad eumdem sanctum Hieronymum, de Natalitiis sanctorum, seu de opere Martyrologii colligendo: cui pariter accedit Pseudo-Hieronymi responsio:
(Ex Tractatione cardinalis Baronii De Martyrologio Romano; atque ex tomo XI Operum Sancti Hieronymi, editionis Veronensis Dominici Vallarsii, col. 473 et seq.)

[Col. 0373A]




EPISTOLA V. CHROMATII et HELIODORI EPISCOPORUM AD BEATUM HIERONYMUM, De opere Martyrologii colligendo.

Domino sancto Patri HIERONYMO, CHROMATIUS et HELIODORUS episcopi, in Domino salutem.

[Col. 0373B] Cum religiosissimus Augustus Theodosius Mediolani urbem esset ingressus, universosque Italiae episcopos ad se invitasset, et ob causam aliquantulorum episcoporum, qui ex Ariana faece suas animas inquinassent, inquireret: contigit et nostram parvitatem in eodem adesse concilio. In quo cum dicenda dicta essent, et definienda definita, coepit [Col. 0374A] christianissimus Princeps S. Gregorium Cordubensis Ecclesiae in eo praeferre antistitem, quod omni die, sive non jejunans, matutinas; sive jejunans, vespertinas explicans Missas, eorum martyrum, quorum natalitia essent, plurimorum nomina memoraret. Factumque est, ut omnes statueremus ad tuam scribere charitatem, ut famosissimos feriales de archivio S. Eusebii Caesareae Palaestinae episcopi inquirens, martyrum ad nos dirigas festa: ut possimus hoc officium per tuam sanctam industriam melius perfectiusque ad honorem Dei martyribus exhibere.





106 EPISTOLA VI. BEATI HIERONYMI AD EOSDEM, Super eo ipso Responsio.

[Col. 0374B] CHROMATIO et HELIODORO sanctis episcopis, HIERONYMUS presbyter.

Constat, Dominum nostrum Jesum Christum omni die martyrum suorum triumphos excipere, quorum passiones a sancto Eusebio Caesariensi episcopo scriptas reperimus. Nam Constantinus Augustus cum Caesaream fuisset ingressus, et diceret [Col. 0375A] memorato antistiti, ut peteret aliqua beneficia Caesariensi Ecclesiae profutura, legitur, respondisse Eusebium: Opibus suis Ecclesiam ditatam, nulla petendi beneficia necessitate compelli: sibi tamen desiderium immobile exstitisse, ut quidquid in republica Romana gestum sit erga sanctos Dei judices judicibus succedentes in universo orbe Romano, sollicita perscrutatione, monumenta publica discutiendo, perquirerent; et qui martyrum, a quo judice, in qua provincia vel civitate, qua die, quave perseverantia passionis suae obtinuerunt palmam, de ipsis archivis sublata, ipsi Eusebio, regio jussu, dirigerent. Unde factum est, ut idoneus relator existens, et ecclesiasticam historiam retexeret, et omnium pene martyrum, provinciarum omnium Romanarum [Col. 0375B] tropaea diligens historiographus declararet: quatenus omni die sacrificium Deo offerentes, eorum nomina meminissent: studentes, qui die ipso, quo sacrificium offeretur, victores diaboli exstitissent, et martyrii sui triumpho pollentes, atque ovantes ad Regem suum pervenissent Christum. Hac de [Col. 0376A] causa singulorum mensium, singulorumque dierum festa conscripsimus, ut jubere dignabamini, perennem nostrae parvitatis memoriam fore credentes cum diebus omnibus per tot annorum spatia sancta Sanctorum nomina fuerint festive celebrata. Et quoniam per singulos dies, diversarum provinciarum, diversarumque urbium plusquam octingentorum, et nongentorum martyrum sunt nomina nominata: ut nullus dies sit, qui non intra quingentorum numerum reperiri possit ascriptus, exempto die kalendarum Januariarum; considerans inter innumerabiles turbas lectoris animum intra unum mensem posse lassescere: ne id eveniat, breviter et succincte eorum, qui sunt in amplissima festivitate in suis locis tantum prae omnibus memoratus sum, [Col. 0376B] ut, amputato fastidio, unus de omnibus sufficiat libellus ascriptus. Sane in prima parte libelli, omnium beatorum Apostolorum festa conscripsimus, ut dies varii non videantur dividere, quos una dignitas apostolatus in coelesti gloria fecit esse sublimes.




[Col. 0375]
EX HISTORIA LITTERARIA AQUILEIENSI JUSTI FONTANINI ARCHIEPISCOPI ANCYRANI,
Romae edita, an. 1742
.



109 LIBRI III CAPUT III.
[Col. 0375C]

1. Chromatius patria Aquileiensis. II. Valeriano suffectus. III. A magnis viris laudatus. IV. Ejus rogatu Hieronymus varios Bibliorum libros in Latinum sermonem convertit. V. Rufinum et Hieronymum in concordiam redigere studet. VI. Joannis Chrysostomi causam juvat. VII. Chrysostomi ad Chromatium epistola. VIII. Blondelli commenta. IX. Chromatius obit, et Sanctorum fastis ascribitur.

I. Ad eos pervenimus, qui partae salutis saeculum V attigerunt. Horum agmen ducit CHROMATIUS, Aquileiensis antistes, quem Dandulus in Chronico lib. I, cap. 14, parte I, natione Hispanum, Marianus Victorius in argumento epistolae 43 Hieronymianae Dalmatam, Sixtus Senensis in Bibliotheca lib. IV Romanum fecerunt. Sed omnes in errore versari; civemque Aquileiensem fuisse, posito etiam pignore contenderim. [Col. 0375D] Nam Aquileiae semper vixit, ubi ei matrem, sorores, et fratres fuisse prodit illius necessarius et rerum Aquileiensium peritissimus sanctus Hieronymus epist. 7, alias 43, ad ipsum Chromatium adhuc presbyterum, pariterque ad Jovinum, et Eusebium, Chromatii germanum conscripta, in qua se ad tres simul unam tantum epistolam mittere affirmat, propterea quod invicem ita se ament, ut non [Col. 0376C] minus tres charitas jungat, quam duos natura sociavit. Hi duo sunt Chromatius et Eusebius; quos natura germanos iterum vocat in epistola 8, alias 42, ad Nicetam Aquileiensem subdiaconum scripta: Ecce, inquit, beatus Chromatius cum sancto Eusebio, non plus natura, quam morum aequalitate, germano, litterario me provocavit officio. Non ergo Jovini, ut ad diem 22 Junii scripsit Baronius, sed Eusebii germanus erat Chromatius: cui tamen noster Henricus Palladius, lib. IX, pag. 158, unum Jovinum conjunxit. Alium fratrem, adhuc anonymum, habuit Chromatius, cujus fortitudinem in illius dormitione, impense laudat Hieronymus epist. 35, alias 3, ad Heliodorum [(a) 1Kb] . Haec cum scripta fuerit A. D. 396, ut postea constabit, hinc Tillemontium tomo XI, [Col. 0376D] pag. 536, Martianaeum in Notis, et Hadrianum Bailletum in Vitis Sanctorum die 2 Decembris errasse oportet, dum Chromatii fratrem, de quo mortuo Hieronymus loquitur, Eusebium dicunt, qui tamen Eusebius 110 quadriennio serius adhuc erat in vivis, episcopali dignitate insignis, perinde ac Jovinus et Chromatius, teste Rufino in priori Apologia A. D. 400 exarata [(b) 2Kb] . Matrem viduam et sorores virgines [Col. 0377A] Chromatio ibidem fuisse, nos docet eadem epistola 43, in qua Hieronymus salvere eas jubet, his verbis, sororis suae curam, iisdem commendans: Matrem communem, quae cum vobis sanctitate societur, in eo vos praevenit, quia tales genuit, cujus vere venter aureus potest dici, eo salutamus honore, quo nostis: una quoque suscipiendas cunctis sorores, quae sexum vicere cum saeculo: quae oleo ad lampades largiter praeparato, sponsi opperiuntur adventum. O beata domus, in qua moratur Anna vidua, virgines prophetissae, geminus Samuel nutritus in templo! Hic geminus Samuel sunt Chromatius et Eusebius. Ne ullus de patria dubitandi locus supersit, Hieronymus Aquileiam, illorum urbem patriam appellat: per vos ab urbe vestra Ariani quondam dogmatis virus exclusum [Col. 0377B] est. Haec docent, cur Hieronymus in Chronico Eusebiano ab se aucto, Olympiade 280, A. D. 376, qui respondet anno vulgari 374, hoc insigni et memorando praeconio nostrae Ecclesiae alumnos ornaverit: Aquileienses clerici quasi chorus beatorum habentur. Chromatius, qui, ut supra in Fortunatiano dictum est, et iterum dicam, A. D. 371 adhuc Diaconus [(a) 1Kb] , Rufinum tunc recens per gratiam baptismi regeneratum, doctrina catholica instruxerat, postmodum Valeriani episcopi presbyter A. D. 381 in concilio ibidem causam Filii Dei contra Palladium Arianum strenue peroravit; eumque omnia negasse ostendit, quae Fides Catholica profitetur. Cumque Palladius auditores laicos appellasset, Chromatius hominis confidentiam paucis retudit: salva, inquit, [Col. 0377C] condemnatione sacerdotali. Vide acta concilii apud Ambrosium tomo II, pag. 798, § 45 et pag. 800, § 51. His refutantur sarcinatores Magdeburgenses, qui Chromatium A. D. 335 floruisse scripserunt, et Valerianum Aquileiensem cum ejusdem nominis Calagurritano antistite, quem laudat Prudentius conflarunt Centuria IV, cap. 10. Ad Chromatii nomen quod attinet, apud Latinos et Graecos occurrit. Libanius ad Chromatium quemdam scribit epistolam, nondum editam, a me olim Latine 111 conversam. Chromatius, praefectus Urbi, memoratur in Actis Sancti Sebastiani die XX Januarii apud Bollandum tomo II, pag. 271. Inter XIV episcopos provinciae Palestinae, qui A. D. 415 in concilio Diospolitano Pelagium Catholicum pronuntiaverunt, unus fuit [Col. 0377D] incertae sedis Chromatius apud Baluzium, pag. 361.

II. Quoto Christi anno cathedram Aquileiensem, [Col. 0378A] a Valeriano vacuam, Chromatius noster implere coeperit, jam nobis quaerendum est; inde enim recentium historicorum lapsus castigabuntur, Joannis Candidi lib. II, fol. 9, Panvinii in Chronico pag. 35, Wolffgangi Lazii Commentariorum Lib. XII, sect. 5, cap. 8, pag. 1014, Leandri Alberti in Descriptione Italiae fol. 439, 2 edit. I, anni 1550, Henrici Palladii lib. VIII, pag. 129, Philippi Ferrarii in Catalogo Sanctorum pag. 733, et Godefridi Hermanni in Vita Ambrosii lib. V, cap. 12. Hi enim omnes dum Chromatii successorem stabilire conantur, in immanes errores abeunt, alius duos Fortunatianos, totidemque Valerianos confingens, alius inter Valerianum et Chromatium, Benedicto, alius Januario, locum assignans. Porro Valerianum in sede Aquileiensi A. D. 366, uti [Col. 0378B] jam dixi, Fortunatiano suffectum, Anonymus Trivisanus et Dandulus libri primi capite 13 ex veteribus tabulis, annos XIX sedisse testantur. Obiit ergo sub finem A. D. 386, eique ineunte A. D. 387 successit Chromatius. Antiqui Martyrologiorum codices, qui Valeriani emortualem diem proferunt VI kalendas Decembris, hi sunt.

    1. Atrebatensis tomo II Martii Bollandiani pag. 39.
    2. 3. Aquisgranensis, et Augiensis.
    4. Baluzianus in Spicilegio Dacheriano tomo XIII, pag. 13, § 6.
    5. Barberinus tomo II Martii Bollandiani, pag. 39.
    6. Blumanius ibidem.
    7. Sancti Cyriaci tomo III Februarii Bollandiani, pag. 282, col. 2.
    [Col. 0378C] 8. Gellonensis in Spicilegio tomo XIII, pag. 418.
    9. Hieronymianus ibidem tomo IV, pag. 684, et tomo III Februarii Bollandiani, pag. 282, col. 2, ubi Valentinus pro Valerianus legitur.
    10. Laetiensis tomo II Martii Bollandiani, pag. 39.
    11. Lucensis apud Florentinium, pag. 999.
    12. Sancti Maximini tomo III Februarii Bollandiani, pag. 282, col. 2.
    13. Rabani Mauri apud Canisium tomo VI, pag. 594, ubi tamen, ut alibi, errore Librarii Valentinus pro Valeriano legitur.
    14. Sangermanensis in Spicilegio tomo XIII, pag. 13, § 6.
    15. Sanremigianus ibidem.
    [Col. 0378D] 16. Tornacensis tomo II Martii Bollandiani, pag. 59.
    [Col. 0379A] 17. Vaticanus ibidem.
    18. Usuardus Rosweydi apud Sollerium, pag. 702.


Tot veterum tabularum consensus erroris arguit Usuardi codicem Bruxellensem apud Sollerium, pag. 711, ubi pridie kal. Decembris haec leguntur: in Aquileia depositio sancti Valeriani episcopi et confessoris. An tot diebus 112 post obitum deponi non potuerit alii quaerent. Dies depositionis fortasse rectius apud Baronium signatur V kalendas Decembris, ex Martyrologio sancti Cyriaci. Idem Baronius A. D. 388, § 84, cum Ambrosium, Maximo per Theodosium prostrato, Aquileiae constitutum legisset, illuc profectum putavit ex more, ad novi creationem antistitis, cum, defuncto sancto Valeriano, ejus civitatis episcopo, [Col. 0379B] in locum illius est subrogatus sanctus Chromatius. Ita Baronius. Verba Paulini diaconi, eam profectionem narrantis in Vita Ambrosii, cap. 22, haec sunt: Exstincto Maximo, posito Theodosio imperatore Mediolani, Ambrosio vero episcopo Aquileiae, in partibus Orientis in quodam castello, a christianis viris Synagoga Judaeorum et lucus Valentinianorum, incendio concremata sunt, propterea quod Judaei, vel Valentiniani insultarent monachis christianis. Sed Candidus lib. II, fol. IX, 2, et Palladius lib. IX, pag. 156, ut Ambrosiano itineri causam praetexerent, ejusmodi incendium Aquileiae contigisse commenti sunt, quanquam Paulinus disertis verbis in partibus Orientis id evenisse tradiderat, nempe ad castrum Callinicum, quod non in Venetia, sed in Mesopotamia stetit ad ripam Euphratis, ex [Col. 0379C] Ammiano lib. XXIII, cap. 3, et ex Procopio de Bello Persico lib. I, cap. 18, lib. II, cap. 11 et 21, et in Historia arcana, cap. 3 in fine. Hoc nostrates Historici discere etiam potuissent ex Ambrosii epist. 40 Aquileiae scripta, in qua vir sanctus cum Theodosio expostulat, propterea quod Synagogam ab episcopo Callinici instaurandam, et a monachis poenas dandas, edicto sanxisset. Maximum tyrannum ad tertium ab Aquileia lapidem A. D. 388, V kal. Augustas devictum testatur Idacius in Fastis Labbeanis tomo II Bibliothecae mss., quibus potius, quam Socrati, extero scriptori, credendum est, qui lib. V, cap. 14, eam cladem rejicit in VI kal. Septembres. Fuso hoste, quem prius ignominia servitutis, quam hostili mucrone confossum, ait Hieronymus in epitaphio Nepotiani, Theodosius [Col. 0379D] Aquileiae substitit aliquandiu, Maximi acta abrogaturus. Nam Lex 6 tit. 14 lib. XV Codicis Theodosiani, ibidem data VI kal. Octobres, agit de honoribus a Maximo collatis, abrogandis. Mox post sexdecim dies ei similem sanxit Mediolani VI idus Octobres ejusdem anni 388, in qua urbe III nonas Maias, et VI kal. Decembres anni insequentis 389 adhuc degebat, quando leges 17 et 19 de Haereticis tit. 15 lib. VI vulgavit. Ergo Theodosium die 26 Septembris Aquileiae, et die 10 Octobris A. D. 388 Mediolani morantem habemus: eoque spatio temporis interjecto Ambrosius, exstincto Maximo, posito Theodosio imperatore [Col. 0380A] Mediolani, ut ait Paulinus, Aquileiam properavit; alias in alterutra urbe, non litteris, sed coram, de rescripto, in Christianos Mediolani vulgato, apud Augustum expostulasset. Consulantur auctores Admonitionis pro ordine Epistolarum sancti Ambrosii § 40, et Pagius A. D. 388, § 12; cum autem, ut vidimus, Valerianus obierit die 26 Novembris, hinc constaret, Ambrosium ante, non post obitum Valeriani Aquileiam profectum, ideoque aliam ob causam quam ob Chromatium Valeriano subrogandum; qui nondum ex hac vita migraverat. At quanto magis in Ambrosiani itineris causa vir maximus falli dicendus est, si biennio citius, Valerianus 113 diem extremum obierat, quemadmodum Venetorum monumentis proditum est? Recte ergo auctores novae [Col. 0380B] editionis Operum sancti Ambrosii, in ejus Vita, cap. 98, causam ejusmodi itineris ignorari, neque ullum testimonium astruendae Baronianae sententiae proferri, dixerunt. Si Ambrosius in Pannoniam iter habuit, Anemium Sirmiensem episcopum ordinaturus, teste Paulino cap. 11, non video cur idem accuratus Ambrosii notarius causam Aquileiensis itineris reticere debuisset, si hoc Chromatii ordinationem spectasset [(a) 1Kb] .

III. Fuit Chromatius inter Occidentales episcopos sanctitate et doctrina celeberrimus, ut laudes a laudatis viris in ipsum collatae palam testantur; magnis enim amicitiis floruit: Joannis Chrysostomi, Hieronymi, Ambrosii, Heliodori, Rufini. Ambrosius quidem A. D. 389 a Chromatio rogatus, ut aliquid e [Col. 0380C] sacris codicibus epistolari familiaritate disputatum cum eo communicaret, historiam Balaam pseudoprophetae ex libro Numerorum interpretatus est epistola 50, alias quoque se additurum pollicitus, quas nobis injuria temporum abstulit. Adi Admonitionem pro ordine Epistolarum Ambrosii, § 5, et Vitam cap. 108. Subinde Chromatium, fratre orbatum, cujus nomen ignoratur, magnum christianae fortitudinis exemplum, adversa invicto animo subeundi, dedisse comperimus; nam Hieronymus Epitaphium Nepotiani, quod est epistola 35, alias 3, tunc ex Syria ad Heliodorum Altinatem episcopum scripta, clausit his verbis: Jungamur spiritu, stringamur affectu, et fortitudinem mentis, quam beatus papa Chromatius ostendit in dormitione Germani, nos imitemur [Col. 0380D] in filio. Hanc epistolam A. D. 396 datam ex subsequentibus verbis docet Petrus Franciscus Chiffletius in Paulino illustrato parte II, cap. 10: Ecce tibi anno praeterito ex ultimis Caucasi rupibus immissi in nos non jam Arabiae, sed Septentrionis lupi, tantas brevi provincias percurrerunt. Haec fuit Alarici regis Gothorum in Orientale imperium irruptio, proditione Rufini Patricii, Olybrio et Probino consulibus A. D. 395. Quae modo adductis Hieronymi verbis praecedunt, epocham magis confirmant: Viginti, et eo amplius anni sunt, quod inter Constantinopolim et Alpes Julias quotidie Romanus sanguis effunditur. [Col. 0381A] Innuit primos Quadorum, et Marcomannorum incursus in nostram Venetiam, perruptis Alpibus Juliis; unde tunc Aquileia obsessa, et Opitergium excisum est, teste Ammiano lib. XXIX, cap. 5. Haec Gratiano Augusto III et Equitio consulibus A. D. 374 contigisse animadvertit Henricus Valesius: eodemque excidio Italiae imminente, Valentinianus senior Liquentiae pontem in agro Opitergino reparandum curaverat A. D. 370, lege 2, tit. 10, lib. XI Codicis Theodosiani.

IV. Hieronymus, Chromatio et Heliodoro, episcopis, librum Chaldaicum Tobiae Latine reddi, ab se flagitantibus, unius diei labore paruit, homine ejus linguae perito sibi Librum hebraice dictante, ut epist. 110 A. D. 390 scripta nos docet: Mirari, inquit, non [Col. 0381B] desino exactionis vestrae instantiam. Exigitis enim, ut Librum Chaldaeo sermone conscriptum ad Latinum stylum traham. Et post pauca: 114 Feci satis desiderio vestro, non tamen meo studio. Arguunt enim nos Hebraeorum studia, et imputant nobis, contra suum canonem Latinis auribus ista transferre. Sed melius esse judicans Pharisaeorum displicere judicio, et episcoporum jussionibus deservire, institi ut potui. Tandem his verbis epistolae finem imponit: Orationibus vestris mercedem hujus operis compensabo, cum gratum vobis didicero, me, quod jubere estis dignati, complesse. Ad haec Hieronymus, utroque praesule hortante, et pecunias librariis erogandas, ut nonnullos prophetas commentariis illustraret, liberaliter suppeditante, valetudinem causatus, Proverbia, Ecclesiasten, et [Col. 0381C] Cantica, triduo ab se Latine explicata, ad eosdem transmisit: Jungat epistola, inquit in praefatione, quos jungit sacerdotium; immo charta non dividat quos Christi nectit amor. Commentarios in Osee, Amos, Zachariam, Malachiam, quos poscitis, scripsissem, si licuisset prae valetudine. Mittitis solatia sumptuum: notarios nostros et librarios sustentatis, ut vobis potissimum nostrum desudet ingenium. Et ecce ex latere frequens turba diversa poscentium; quasi aut aequum sit, me, vobis esurientibus, aliis laborare; aut in ratione dati et accepti, cuiquam, praeter vos, obnoxius sim. Itaque longa aegrotatione fractus, ne penitus hoc anno reticerem, et apud vos mutus essem, tridui opus nomini vestro consecravi, interpretationem videlicet trium Salomonis voluminum. His vixdum peractis [Col. 0381D] A. D. 392 commentarium in Abacue, duobus libris distinctum Chromatio donavit, quem in prologo lib. I episcoporum doctissimum vocat. In prologo autem lib. II papae venerabilis praeconio commendat, eumdemque carnem virtute superasse testatur. Subinde rogatus, ut caeteros Scripturae libros ex Hebraeo sermone [Col. 0382A] transferret, Paralipomena Chromatio direxit A. D. 397, in cujus libri vestibulo elogio magnifico illum extollens, vocat episcoporum sanctissimum atque doctissimum. Sixtus Senensis huic elogio ab se recitato in libro IV Bibliothecae, de suo addit haec verba: quod raro invinitur: aevo tamen Sixti fortasse, non Chromatii. Hieronymus in libro II Apologiae 1, quam A. D. 400 scriptam docebimus, easdem sacrorum voluminum ab se factas interpretationes ita commemorat: In libro Temporum, id est Paralipomenon, ad sanctum Chromatium praefatiuncula usus sum. Et paulo post: Salomonis etiam libros, quos olim additis obelis et asteriscis in Latinum verteram, ex Hebraico transferens, et dedicans sanctis episcopis Chromatio et Heliodoro. Hae singulae praefationes, [Col. 0382B] iisdem libris praefixae, similiter exstant cum Hieronymianis epistolis secundum ordinem Mariani Victorii 107, 110, 115. Denique Sixtus V pontifex maximus in praefatione Bibliorum, Romae editorum typis Vaticanis A. D. 1590, Chromatium ponit inter sanctissimos episcopos, qui Hieronymum de Scripturarum locis consuluerunt.

V. Doctor maximus in epist. 42, alias 66, ad Rufinum scripta A. D. 399 sic loquitur de Pauliniano fratre suo, quem in Dalmatiam transfretare praeceperat: Frater meus Paulinianus necdum de patria reversus est: et puto quod eum Aquileiae apud sanctum papam Chromatium videris. Rufinus biennio citius cum Melania ex Oriente reversus, Aquileiae apud Chromatium morari intellexerat, postquam Origenis libros de [Col. 0382C] 115 Principiis Romana civitate donasset, unde ipsum inter et Hieronymum graves simultates coortae sunt. Testatur Hieronymus in Apologia contra Rufinum libro II Chromatium, quem post Anastasium Romanum pontificem, magnis Orientis et Occidentis metropolitis, Theophilo Alexandrino, et Venerio Mediolanensi conjungit, in suae metropoleos conventu populis sibi subjectis Origenis errores denuntiasse: Ergo, inquit, beati episcopi Anastasius, Theophilus, et Venerius, et Chromatius, et omnis tam Orientis, quam Occidentis Catholicorum synodus, qui pari sententia, quia pari spiritu, illum haereticum denuntiant populis, fures librorum illius judicandi sunt? Anastasius pontifex in epistola ad Joannem Hierosolymitanum apud Baronium A. D. 403, § 26 et seqq. ait, [Col. 0382D] se Origenianae damnationis epistolam fratribus suis Venerio et Chromatio scripsisse [(a) 2Kb] . De hac Epistola, deque illo Chromatii conventu accuratius agam lib. V, cap. 19. Nunquam tamen Chromatius a Rufini communione et amore discessit, ipsique Hieronymo sic adhaesit, ut semper utriusque amantissimus, [Col. 0383A] utrique carus, tantos viros in christianam concordiam redigere pro virili studuerit; nam et commonuit Hieronymum, ut acerbae contentioni finem imponeret, Rufinumque Aquileiae, ut dixi, apud se diversantem, ad alia traduxit, jussum Historiam Ecclesiasticam Eusebii Caesareensis Latinis verbis accommodare. Primum illud de se fatetur Hieronymus in Apologia 2, libri III, ubi ait: Testem invoco Jesum conscientiae meae, qui et has litteras, et tuam epistolam judicaturus est, me ad commonitionem sancti papae Chromatii voluisse reticere, et finem facere simultatum. Rufinus in praefatione Eusebianae Historiae ab se Latinis redditae, librisque duobus auctae, Chromatium Pontificem maximum, uti eum honoris causa nominat [(a) 5Kb] , sic alloquitur: Peritorum 116 dicunt [Col. 0383B] esse medicorum, ubi imminere urbibus vel regionibus generales viderint morbos, providere aliquid medicamenti vel poculi genus, quo praemuniti homines ab imminenti defendantur exitio. Quod tu quoque, venerande pater Chromati, medicinae exequens genus, tempore, quo diruptis Italiae claustris ab Alarico duce Gothorum, se pestifer morbus infudit, agros, armenta, viros longe lateque vastavit, populis tibi a Deo commissis [Col. 0384A] feralis exitii remedium quaerens, per quod aegrae mentes ab ingruentis mali contagione subtractae, melioribus occupatae studiis tenerentur, injungis mihi ut Ecclesiasticam Historiam, quam Vir eruditissimus Eusebius Caesareensis Graeco sermone conscripsit, in Latinum vertam. Gothos, duce Alarico et Radagaiso, per nostras Alpes Julias, quas Rufinus claustra Italiae, et Nicephorus Gallistus lib. XII, cap. 39, Italiae portas appellant, A. D. 400 primum irrupisse, viri docti consentiunt, Norisius in Historia Pelagiana lib. I, cap. 2, Pagius A. D. 400, § 25, et Tillemontius in Historia Imperatorum tomo V, pag. 524, 803. Tunc Aquileia, totius Venetiae caput, obsidionem barbaricam subiit: nam Hieronymus Apologia III in Rufinum, ibidem tunc morantem, et tantum, [Col. 0384B] inquit, Romanae urbis judicium fugis, ut magis obsidionem barbaricam, quam pacatae urbis velis sententiam sustinere. Pestiferum morbum, tunc a Gothis in Venetiam nostram invectum, qui primo armenta, et postea viros, teste Rufino, longe lateque vastavit, hic noster annus infaustus 1713 graphice repraesentat [(b) 1Kb] , dum boum lues ex Pannonia in Italiam cladibus obrutam, se infudit, eadem calamitate in homines [Col. 0385A] per Austriam 117 reliquamque Germaniam ingruente, et procul nos minitante; utinam non prope! Nec solum Eusebianam historiam, sed Origenis homilias 26, in Josuem, seu Jesum filium Nave, latinitate donatas, Chromatio, qui id laboris ab eo flagitaverat, Rufinus prologo nuncupavit, qui falso Hieronymum auctorem praefert inter opera Origenis editionis Erasmi, Basileae apud Frobenium 1557, tomo I, pag. 318. Rufinus his verbis Chromatium ibidem alloquitur: Quia ergo et tu, o mi semper venerabilis pater Chromati, injungis et praecipis nobis, ut aliquid ad aedificationem et constructionem divini tabernaculi ex Graecorum opibus et copiis conferamus, oratiunculas 26 in Jesum Nave, quas ex tempore in Ecclesia peroravit Adamantius senex, ex Graeco Latine [Col. 0385B] tibi pro virium mearum parvitate disserui. Jam ad alia procedamus.

VI. Joannes Chrysostomus A. D. 404 e sede Constantinopolitana impie detrusus, et exulare coactus, ab Innocentio Romano pontifice, praecipuisque Occidentis metropolitis opem implorans, praeter Venerium Mediolanensem, Chromatium etiam Aquileiensem episcopum de suis aerumnis certiorem fecit, singulis unam eamdemque epistolam scribens, quam Palladius Helenopolitanus recitat in Vita Chrysostomi, cap. 2, pag. 10, 22; quippe antiquitus in more positum fuit, ut post summum pontificem praecipui ejus metropolitae de magnis Ecclesiae negotiis edocerentur, quemadmodum ex hoc facto Chrysostomi ostendit Hieronymus Aleander junior de Regionibus [Col. 0385C] suburbicariis dissert. 2, cap. 3, pag. 130. Hoc etiam firmatur exemplo Theodoriti, qui episcopatu depositus, ad sanctum Leonem Magnum appellavit epist. 113, litterasque ea de re illum scripsisse ad episcopos Mediolani, Aquileiae, et Ravennae, tamquam ad praecipuos Occidentis metropolitas, docet epistola 112, ad domnum Antiochenum. Quantum apud Augustos Chrysostomi causam Chromatii auctoritas juverit, Honorius imperator testatus est in litteris ad Arcadium fratrem, cui Occidentalium episcoporum sententiam significaturus, duas prae caeteris sibi scriptas direxit epistolas, nimirum Innocentii et Chromatii apud Palladium, cap. 3, pag. 30, ubi ait: Quaenam sit Occidentaliumde Joanne episcopo sententia, ex omnibus epistolis, quae ad me scriptae sunt, duas subjunxi [Col. 0385D] ejusdem cum caeteris sententiae, unam Romani, alteram Aquileiensis episcopi. Sicut vero Sabinus Mediolanensis diaconus, et sub Damaso legatus concilii Romani in gravissimo negotio confirmationis fidei Nicaenae, et Divinitatis Spiritus Sancti, praeter synodicas, aliorum litteras quoque, et potissimum sancti Valeriani Aquileiensis metropolitae, Chromatii decessoris, tulit ad sanctum Basilium Magnum, ut hujus epistola 324, ad eumdem Valerianum scripta testatur, [Col. 0386A] ita Aemilius Beneventi episcopus, Cythegius et Gaudentius legati, una cum Valentiniano et Bonifacio presbyteris, praeter synodi Occidentalis commonitorium, tulerunt Constantinopolim ad Arcadium Augustum A. D. 406, et litteras imperatoris Honorii, Innocentii et Italorum episcoporum, Chromatii Aquileiensis, et Venerii Mediolanensis, atque aliorum, teste eodem Palladio, cap. 4, pag. 31. Ex his colligimus Chromatium, non solum ad Honorium, sed ad Arcadium quoque litteras dedisse in causa Chrysostomi; 118 atque hinc patet quanti habitus fuerit, tum ut vir sanctitate et doctrina conspicuus, tum ut Aquileiensis metropolita.

VII. Baronius A. D. 405, § 17, ex Chrysostomi ad Chromatium, Venerium, et Gaudentium Brixianum, [Col. 0386B] litteris, quae supersunt, observat, eosdem episcopos, non pacificis tantum, sed etiam formatis cum viro magno communicasse. Hae tamen interierunt. Epistolam Chrysostomi ad Chromatium, quae est 105, integram huc ex tomo IV, Opusculorum pag. 784, editionis Frontonis Ducaei lubet transferre, proptereaquod virum sanctissimum mirifice exornet. Clarissima ferventis tuae ac sincerae charitatis tuba ad nos usque sonum suum diffudit, magnum quiddam ac diutissime durans ex tanto itineris intervallo spirans, atque ad extremos usque terrae fines pertingens. Nec nos, licet alioqui tam longe disjuncti, minus quam ii qui adsunt, vehementissimam atque igne plenam charitatem, sinceramque et ingenti libertate et fiducia perfusam linguam, atque adamantinam contentionem exploratam [Col. 0386C] habemus: eoque nomine, vestro etiam conspectu, atque congressu frui magnopere nobis in votis esset. Quoniam autem id quoque nobis ea solitudo, qua nunc, tamquam compedibus, restricti sumus, eripuit; idcirco dominum meum reverendissimum presbyterum nacti, cupiditatem nostram, ut licet, explemus, scribentes et salutantes, vobis quoque pro eo studio, quod toto hoc tam diuturno tempore magna cum animi contentione praestitistis, amplissimas gratias agentes. Ac vos etiam rogamus, ut cum ipse revertetur, insuperque etiam, si tabellarii occurrant, qui ad hanc solitudinem veniant, de vestra valetudine ad nos scribatis. Scis enim quantam hinc voluptatem percepturi sumus, cum de hominum tam ardenter nos amantium valetudine crebrius ad nos aliquid afferetur. Huc usque Chrysostomus.

[Col. 0386D] VIII. Hic locus postulat ut ea refutemus quae David Blondellus in Tractatu Historico de Primatu, pag. 262, 266, 283, 1265 ex hactenus dictis in sectae suae rem derivare studuit. Cum Chrysostomus praeter Innocentium I, Romanum pontificem, Venerium Mediolanensem, et Chromatium Aquileiensem de iniqua sua dejectione docuerit, hinc Blondellus ad omnes eum aeque appellasse, neque sedem Romanam, ut summum Ecclesiae tribunal agnovisse [Col. 0387A] false contendit. Addit, Chrysostomum non historice dumtaxat narrantem, ut in iterato responso ad Jacobum I, regem Britanniae, pag. 118, magnus cardinalis Perronius scripserat; sed ut appellantem ad singulos aeque scripsisse. Erras, Blondelle, erras. Bonifacius I, in Epistola ad Rufum, caeterosque episcopos Macedoniae, quam ex sacrae antiquitatis thesauris eruit Lucas Holstenius in Collectione Romana parte I, pag. 77, ait, Innocentium I, decessorem suum (non Chromatium nec Venerium) in causa Chrysostomi, ab Orientalium communione discessisse, qui postmodum per legatos a sede apostolica (non ab Aquileiensi, neque a Mediolanensi) pacem poposcerunt: Ante breve tempus, inquit Bonifacius, id est sub praedecessore meo beatae recordationis Innocentio, [Col. 0387B] Orientalium Ecclesiarum pontifices, dolentes, se a beati Petri communione sejunctos, per legatos pacem, sicut charitas vestra retinet, poposcerunt: quo tempore apostolica sedes omnia non difficulter indulsit. 119 Nicephorus Calistus lib. XIII, cap. 33, litteras recitat, quibus Innocentius I diris devovit clerum Constantinopolitanum, Arcadium, Atticum, et Theophilum Alexandrinum, non quidem ut unus ex episcopis Occidentalibus, sed ut pontifex caeterorum maximus, et caput Ecclesiae universalis: quod nemo ex reliquis fecisse legitur. Idem Innocentius in epistola 19 ad Acacium Berocensem, apud Labbeum tomo II, pag. 1270, tamquam summus Ecclesiae custos, sibi sollicitudinem inhaerere ait, ne quid obliquum, aut succisivum in quoquam residere cognoscat. [Col. 0387C] Arcadius Innocentio rescribens apud Michaelem Glycam Annal. parte IV, pag. 260 edit. Regiae, postquam acta sua in Chrysostomum excusare studuisset, Romanum pontificem ejus causae unicum et summum judicem agnoscens, ita concludit: Igitur quod superest, enixe te obsecro, ut nos a segregatione liberes, nec multipliciter punias. Hoc amplius confirmat facundus Hermianensis, qui Constantinopoli diu vixit: nam in Defensione trium Capitulorum libro IV, cap. 1, testatur Chrysostomum sine judicio sedis apostolicae fuisse damnatum; et lib. VI, cap. 5 de Cyrillo Alexandrino, Theophili decessoris sententiam secuto, haec prodit: Contra judicium sedis apostolicae, quae per beatissimum papam Innocentium, praedicti sancti Joannis in exilio constituti, damnationem solverat, nomen [Col. 0387D] ejus post mortem inter Dei sacerdotes in sacrificio recitari prohibuit. Denique Gelasius I in epistola 13 ad episcopos Dardaniae de sententia Innocentii contra iniquam damnationem Chrysostomi loquens, quem, inquit, sedes apostolica, etiam sola, quia non consensit, absolvit. Viden, Blondelle, unam et solam apostolicam sedem, numquam Aquileiensem aut Mediolanensem, in hoc judicio memorari! Perinde abludit a vero, Innocentium ubi Chrysostomi nomine sacris Diptychis nondum reddito, Alexandrum et Atticum in communionem recipere detrectavit, suae tantum separationis rationem dedisse, citra ullam auctoritatem in aliarum dioecesium ecclesias; idemque a pari, Venerium et Chromatium exigere potuisse. Sed [Col. 0388A] cur ergo non exegerunt? Cur una sedes Romana exegit, inque causa Chrysostomi condemnationis et absolutionis sententiam sola pronuntiavit? Haec pro re nata contra Blondellum.

IX. De anno, quo diem obiit Chromatius meritis plenus, nondum hactenus constitit: nam Panvinium in Chronico pag. 39, Sixtum Senensem in Bibliotheca lib. IV, Antonium Possevinium in Apparatu tomo I, et Henricum Palladium lib. X, pag. 178, quorum alii A. D. 410, alii serius eum obiisse putarunt, a vero aberrasse deprehendimus. Philippus Labbeus in notis ad Bellarmini Catalogum to. I, pag. 223, Franciscus Combefisius in Recensione auctorum bibliothecae concionatoriae tomo I, pag. 8, et Natalis Alexander saeculo IV, cap. 3, artic. 34, ut [Col. 0388B] scopulos declinarent, larga et ancipiti formula usi, exeunte Christi saeculo quarto, et ineunte quinto, vixisse, annumque mortis ignorari tradiderunt. Sed Chrysostomus, qui obiit A. D. 407, die 14 Decembris, de beneficiis in se collatis gratias agens Chromatio A. D. 406, ejusdem se valetudinis anxium in epistola superius adducta, semel atque iterum prodit, quia Chromatius se aegrotare ad Chrysostomum scripserat. Certe ultra A. D. 406, nulla omnino Chromatii, tamquam 120 adhuc vivi, memoria reperitur. Quare hoc eodem anno, postquam sedisset annos 18, menses 9 ex Andrea Dandulo in Chronico lib. I, cap. 14 eum die II Decembris senio confectum hanc mortalem vitam cum aeterna commutasse non dubito, sede Aquileiensi, non Nicetae, quod habet [Col. 0388C] Baronius, Ughellus, aliique, sed Augustino relicta. Nam Dandulus, omnium plane historicorum, qui de rebus nostris scripserint, accuratissimus, libro II, cap. 1, A. D. 407, Chromatio Augustinum successorem datum affirmat. Chromatii sanctimoniam commendat, quod in paroecia Aquileiensi eadem die 2 Decembris colatur sub ritu duplici, ut vocant: quo die in martyrologio Romano describitur, in Catalogo etiam Petri Equilini lib. VII, cap. 48, et apud Philippum Ferrarium pariter in Catalogo pag. 746. Hi duo postremi dum Heliodorum Altinatem episcopum a Chromatio ordinatum tradunt, omnino falluntur; nam in concilio Aquileiensi A. D. 381, Heliodorus episcopus, Chromatius presbyter, non episcopus, interfuerunt. Quin ergo Heliodorus a Chromatii decessore [Col. 0388D] Valeriano ordinatus fuerit, dubitari nequit. Hieronymus epistolas utrique inscribens, Chromatium Heliodoro, non ut juniori, sed ut ejus metropoli contributo, praeposuit: quod fortasse non intellectum, memoratos auctores in errorem traxit. Quamquam in antiquioribus Martyrologiis Chromatii nomen non vidi, ejus tamen cultum, contra Bailletum, antiquissimum esse comperio; etenim invocatur in litaniis majoribus, quae ex libro Hieronymi de sanctorum Natalitiis collectae dicuntur in operibus Alcuini, pag. 281. Has litanias puto laudari a Walafrido Strabone cap. 28 de Rebus Ecclesiasticis. Invocatur etiam in fusioribus litaniis mss. post Psalterium in Codice saeculi XII Bibliothecae Passioneae. Claudius [Col. 0389A] Castellanus canonicus Parisiensis, vir de sanctis egregie meritus, quorum nominibus ex antiquitate eruendis, restituendisque, immortuus est, in Martyrologio universali die 2 Decembris pag. 612, Chromatium recenset, ratus ante Gregorium XIII in nullo Martyrologio repertum; tunc enim Baronius, inquit, Romano illum inseruit. Sed longe antea non solum in Catalogo sanctorum, quem Episcopus Equelinus confecit A. D. 1370, sed ante Baronium Joannes Cabilonensis episcopus in Topographia sanctorum post martyrologium Maurolyci, immo et Maurolycus martyrologio suo eum inseruerat die 11 Augusti. Ante Maurolycum Petrus Natalis in Catalogo sanctorum etiam meminit. In Martyrologio Usuardi, quod Hermannus Grever Cartusianus vulgavit Coloniae typis [Col. 0389B] Joannis Roelhoff Lubecensis A. D. 1490, recensetur Chromatius noster die 17 Augusti apud Sollerium pag. 461, alia utique ex causa, quam propter obitum.



121 LIBRI III CAPUT IV.

I. Homiliae 18 sancti Chromatii in unum opus conflatae. II. Cur et a quo dictus episcopus Romanus. III. Homiliarum earumdem omnino est auctor. IV. Viri docti eas laudant. V. A Magdeburgensium calumniis vindicatae. VI. Illarum stylus, et scopus. VII. Scripta Chromatio supposita.

1. Ex scriptis, quae CHROMATIO pietatis et doctrinae laudem pepererunt, Homiliae seu Sermones duodeviginti in Evangelium sancti Matthaei adhuc supersunt; in quibus voluntariam paupertatem, puriorem doctrinam, et christianam perfectionem, vir pietate [Col. 0389C] et eruditione clarissimus, uti eum vocat Sixtus Senensis, fidelium animis inserere studet. Haec Opuscula Joannes Sichardus una cum Symmachi papae Apologetico ex vetustissimo codice Matthaei a Saraecastro Trevirensis, ut testatur in praefatione, sub hoc titulo primus omnium vulgavit: Chromatii doctissimi episcopi Romani in V et VI caput Matthaei dissertatio, atque in eodem genere declamatio: quae nunc primum sunt eruta, et in lucem edita. Basileae apud Adamum Petrum, mense martio 1528 in-8o. Primam hanc editionem Sichardi correctam et suppletam ex codice antiquo Bibliothecae sancti Trudonis, et ex altero a Laurentianis prope Leodium impetrato, Martinus Lipsius comparere jussit in Micropresbytico veterum quorumdam brevium Theologorum, Lovanii primum [Col. 0389D] A. D. 1546, et postea Basileae edito apud Henricum Petri anno 1550, pag. 412. Subinde Joannes Heroldus haec omnia inseruit Orthodoxographis theologiae sacrosanctae, Basileae vulgatis apud Henricum Petri anno 1555, tomo I, pag. 430, et etiam Joannes Grynaeus [Col. 0390A] suis Monumentis Sanctorum Patrum Orthodoxographis, ibidem impressis anno 1569, tomo II, pag. 1192. Non ergo Lipsius primus omnium Chromatii homilias luce donavit, quod credidisse videtur Aubertus Miraeus in Elogiis illustrium Belgii scriptorum pag. 73 editionis I [(a) 1Kb] . Haec tam minuta non adderem, nisi ab historiae litterariae scriptoribus praeteriri conspicerem, atque ita quodammodo iis inventi gloriam perire, qui primi Chromatium e membranis et latebris in lucem protulerunt. Mirari subit, a nemine criticorum hactenus visum, hanc eamdem Chromatii Dissertationem, ut vocavit Sichardus, sive Opusculum, vel Declamationem, aut Commentariorum fragmentum, ut cum Bellarmino et Labbeo tomo I, pag. 223, alii dicere maluerunt, nihil aliud esse, [Col. 0390B] quam duodeviginti homilias in unum conflatas, quae commode etiam Tractatus appellari possunt, ea phrasi, qua antiquos scriptores ecclesiasticos, ad denotandas homilias et conciones, usos animadvertit Franciscus Bernardinus Ferrarius Lib. I, cap. 2 de Ritu Sacrarum Concionum. Enimvero ubicumque apud Chromatium occurrunt haec verba, vel 122 his similia: qui est benedictus in saecula: ibi unaquaeque homilia singulatim absolvitur. Hujusmodi formula, homiliis familiari, quae semper exeunt in , sacras conciones terminari consuevisse, post Erasmum in praefatiuncula tomo II operum Origenis, observat idem Ferrarius libro I, cap. 31. Chromatii homilius in tres tantum divisas Laurentius Cumdius inseruit Bibliothecae Homiliarum, per Gerardum Mesanum [Col. 0390C] editae Lugduni apud Junctas A. D. 1588, tomo II, pag. 1170. In sex vero dissectas Franciscus Combefisius transtulit in suam Bibliothecam Concionatoriam, Parisiis vulgatam apud Antonium Bertien A. D. 1662, tomo II, pag. 22, 94; tomo V, pag. 202, 224; tomo VIII, pag. 344, 346. Omnes junctim compactae exstant in Bibliotheca Patrum Margarini Bignei editionis II Parisiensis A. D. 1589; tomo II, pag. 792, et Tomo item II, pag. 151 editionis IV Parisiensis A. D. 1624, et demum tomo V, pag. 976 editonis Lugdunensis Anissonianae anni 1677. Facile autem fuit tot homilias ignavia exscriptorum in unum coalescere, cum omnes et singulae in explanando Evangelio sancti Matthaei versarentur. Ergo vulgatam divisionem et nos sequamur. In Opusculo I est una tantum homilia. [Col. 0390D] In Opusculo 2 sunt 15 homiliae, quarum postremae aliqua desunt in fine; quae in codicibus mss. Sichardi et Lipsii etiam deerant. In Opusculo 3, quod est acephalum, sunt Homiliae 2. Ex his omnibus prima tantum et secunda sunt de octo Beatitudinibus [(b) 2Kb] ; [Col. 0391A] quo nomine etiam reliquae vulgo inscribuntur, perperam tamen.

II. In prima editione Sichardi, unde reliquae manarunt, Chromatius dicitur episcopus Romanus [(a) 1Kb] . Haec Romani appellatio hactenus ingenia criticorum mirifice torsit. Etenim Sixtus Senensis in libro IV Bibliothecae, ab urbe Roma, Chromatii patria, ut ipse quidem putat, illam appellationem arcessit. Sed Baronius ad dies 22 Junii, et 2 Decembris, cumque eo Henricus Palladius lib. V, pag. 74, et lib. IX, pag. 157, aliique eosdem secuti, ex Romae secundae, seu Romanae, vel Romatianae civitatis elogio, quod Aquileiae adhaesisse non ambigunt, cognomenti originem trahunt. De hoc mihi postmodum in Nicaeta quaerendum erit [(b) 1Kb] .

[Col. 0391B] 123 Ab his longe discedens Paschasius Quesnellus ad epistolam 129 sancti Leonis Magni § 4, postquam audacter in dubium vocasset utrumne ejusmodi inscriptio Chromatium nostrum vere spectaret, subinde Gradensis Ecclesiae Patriarchatum ex Aquileiensi ortum memoria repetens, Gradensem antistitem, ut ab Aquileiensi Longobardis subjecto distingueretur, aliquando Romanum vocitatum affirmat. Suam in rem profert verba Pauli Diaconi sic scribentis in libro IV, cap. 34, de Gestis Longobardorum: In Grados quoque ordinatus est Romanis Candidianus antistes: eoque defuncto, ait, ordinatum patriarcham Epiphanium ab episcopis, qui erant sub Romanis. Baronius A. D. 605, § 4 hos ipsos Romanos, perinde ac pro catholicis accipiendos, existimavit. At Quesnellus, et [Col. 0391C] ex eo Pagius A. D. 396, § 6, Tillemontius etiam tomo 11, pag. 647, veros Romanos Ausonios intelligunt; sive Aquileiae veteris incolas, Gradum profectos, qui parerent Romanis Ausoniis, tum etiam, quia episcopi illi erant sub Romanis. Quominus haec omnia verissima sint Quesnellus neutiquam dubitat. Hinc ipse Romani nomenclaturam post saeculum 7 Chromatio nostro Aquileiensi, per anachronismum, a scribis agglutinatam facile credit; scilicet, si eum audimus, tamquam nomen, quod (scribae illi) communiter Aquileiensibus sui aevi episcopis tribui noverant. Ita Quesnellus, ex frivolis conjecturis, ne dicam meris commentis, res certas proferre studens; cum tamen Aquileienses, aut Gradenses metropolitas, neque ante, neque post saeculum 7 ullus umquam mortalium [Col. 0391D] Romanos dixerit; illique episcopi, a quibus Gradensem patriarcham Gradi ordinatum narrat Diaconus, aeque essent sub Romanis ac Gradus ipsa, teste eodem Diacono. Romanus ergo ex hoc capite non magis patriarcha Gradensis, quam caeteri episcopi qui eum [Col. 0392A] ordinaverant. Haec satis superque nos monent, ut in recessu vocabuli quidpiam aliud latens investigare debeamus. Gradus, Istriaeque provinciae civitates, tunc ecclesiasticae huic Gradensi metropoli contributae, non veris Romanis nostris, ut ex rerum Italicarum ignoratione putavit Quesnellus, sed Graeco Imperio suberant, cui paulo ante finem saeculi 8 Istriam etiamnum paruisse, habemus ex epistola 57 codicis Carolini. Libros enim typis vulgatos, potius quam non editos, ut sunt Annales Andreae Danduli, Leonino critico opponam. Istriam denique Carolus Magnus sibi subegit, teste Eginardo in Vita cap. 15 quod Cointius A. D. 789 illigandum censet. Si autem Ravennates imperiali exarcho suberant, ut patet ex Paulo, utique Graecorum imperio, non Romanis Ausoniis [Col. 0392B] suberant. Idipsum de Istris et Gradensibus dicendum est. Ergo Romani isti sunt Graeci. Hoc non solum discimus ex Paulo Diacono, qui etiam in Historia Miscella idem vocabulum frequenter usurpat, sed luculentius ex Liutprando in legatione ad Nicephorum Phocam, pag. 139 editionis Plantinianae, juxta quem, Romanorum nomen Graecos Byzantinos sibi proprium fecisse in comperto est. Hoc ex aliis etiam auctoribus liquet apud Cangium in utroque Glossario, qui tamen in Graeco tomo II, pag. 1312, ex Novella 21 Justiniani observat, hujus Augusti aetate qui Imperium capessivit A. D. 527, nondum omnino invaluisse, ut Graeci Byzantini, recepta appellatione, 124 Romani dicerentur. Post Justinianum id passim invaluit adeo, ut tandem apud Occidentales [Col. 0392C] nomen Romani esset opprobrio, inquit Liutprandus. Jornandes tum in libello de Rebus Geticis, tum in alio de Regnorum successione, et Isidorus in Chronico aera 446 Imperio subjectos, ipsumque Imperium, generatim Romanos et Romaniam vocitarunt. Hoc idem ex Graecorum scriptis alii docuerunt, et dudum Joannes Baptista Cotelerius in Monumentis Ecclesiae Graecae tomo I, pag. 752. Quare Graeci Imperii sedem Constantinopolim, et novam Romam, et caput Romaniae dixerunt. Immo et regio Italica, ubi aulae Byzantinae exarchi, post Gothos per Narsetem Patricium Justiniani Augusti ducem omnino exactos, dominabantur, inde Romaniae, vulgo Romagna, appellationem obtinuit; contra quam Blondus aliique posteriores nugantur. David Blondellus in libro de [Col. 0392D] Primatu, pag. 539, Pauli Diaconi episcopos qui erant sub Romanis, eos qui Graeco Imperio parebant, secus ac Quesnellus, egregie explicavit. Sed postmodum pag. 612, cum Blondo errans, Ravennati exarchatui Romaniae nomen inditum tradidit, quod in jus Ecclesiae [Col. 0393A] Romanae, Pippino et Carlo Magno auctoribus, transiisset. Hoc idem scripserat pag. 125, semel atque iterum lapsus; nam locus ex Paulo adductus, aliique mox adducendi, tempora Pippino et Carlo ipso antiquiora manifeste respiciunt. In codicibus mss. Palatinis Pauli Diaconi libro IV, cap. 47, Ravennates Romanos dici, absque copula, annotavit Janus Gruterus ad historiae augustae scriptores latinos tomo II, pag. 170, in fine, ubi tamen in vulgatis Pauli editionibus legitur cum Ravennatibus et Romanis, perperam interjecta copula. Idem Paulus libro VI, cap. 46, Faroaldus, inquit, Spoletanorum ductor Classem, Ravennatium Civitatem, invasit. Sed jussu regis Liutprandi eadem Romanis reddita est; nempe Ravennatibus proxime nominatis. Gradenses pariter non [Col. 0393B] magis Romani fuerunt, quam Ravennates, quorum exarchis obtemperabant. Haec non ideo a me scripta sunt, quod Chromatium hoc sensu Romanum dictum fuisse arbitrer, sed quo sententiam Quesnelli nullo modo ferri posse convincam. Enimvero palam est, Chromatium saeculi 4 scriptorem, prae aliis hoc significatu Romanum dici non debuisse qua aetate non uni Graeci, sed perinde omnes Romano imperio subjecti pro Romanis reputabantur, unaque Ecclesia Romana, Romaniae metropolis audiebat, ex Athanasio in Historia Arianorum pag. 364 totiusque orbis Romani caput ex consilio Aquileiensi in appendice Theodosiana apud Sirmondum tomo I Operum, pag. 743. Sic Epiphanius lib. I, haeresi 69 § II, Arium ait, prava doctrina sua , totam Romaniam [Col. 0393C] occupasse. Similiter Possidius in Vita Augustini, cap. 30, Vandalos Africam depopulantes, Romaniae eversores appellat. Ex his constat, Romani cognomentum, Chromatio affixum, aliunde explicandum. Sichardus in epistola nuncupatoria ad Sigismundum Islungum testatur, Chromatium perhonorifice laudari, et ejus operis magnam partem percenseri ab Albino in Libello contra haeresim Felicis. Folio deinde 59, pag. 2, ad hunc locum de Divinitate Filii Dei, non per adoptionem gratiae, neque per religionem creaturae, sed sui proprietate generis, et veritate naturae, haec 125 in libri margine adnotavit: citatur hic locus ab Albino contra Felicem ex Chromatii Libello de Octo Beatitudinibus. Hanc notam suae postea editioni Martinus [Col. 0394A] Lipsius etiam apposuit. Cum frustra haec inter opera Albini, cognomento Alcuini, typis expressa quaesivissem, tandem reperi in codice 290 numquam edito, inter Palatinos bibliothecae Vaticanae, qui inscribitur: Albinus contra haeresim Felicis; et septingentis ab hinc annis exaratus videtur. Ibi inter alia Patrum latinorum testimonia, fol. 12, haec recitantur [(a) 1Kb] : Chromatius quoque sanctae Romanae antistes Ecclesiae, in Libello, quem de Octo Beatitudinibus scripsit, ita dicit: in mysterio enim baptismi et Filius videtur in corpore, et Spiritus Sanctus in specie columbae descendit, et vox Patris de coelis auditur, ut Trinitatis unitas declaretur, quia nec Pater sine Filio intelligi potest, nec Filius sine Spiritu Sancto cognosci. Vide igitur quale Patris de Filio testimonium sit dicentis: [Col. 0394B] hic est Filius meus. Suus utique, non per adoptionem gratiae, neque per religionem creaturae, ut haeretici volunt, sed sui proprietate generis, et veritate naturae. Multi enim sanctorum Filii Dei dicuntur, et sunt. Sed hic sine comparatione unus Deo Patri Filius unigenitus, et verus et proprius, non aliunde quam de Patre natus; quia tam verus Pater est, quam verus et Deus est, sicuti etiam verus Filius est, quam verus est Dominus. Perfecta ergo fides est Trinitatis ostensa, cum et Pater Christum Dominum, ac Deum nostrum, Filium suum esse testatur, et Spiritus Sanctus, id est Paracletus, in tanto Fidei sacramento Patri Filioque conjungitur, ut verum Patrem, verum Filium, verum etiam Spiritum Sanctum, credere tres Personas, sed unam Divinitatem Trinitatis, unamque substantiam [Col. 0394C] non dubitemus. Illustrem hunc locum eo lubentius attuli, quod totidem [(b) 2Kb] verbis legatur in homilia ultima Sancti Chromatii, quae est de Baptismo Christi, pag. 990 editionis Anissonianae, qua utor. Alcuinus ergo, qui, more suo, poetice loqui solet, postquam laudasset Alexandri Constantinopolitani episcopi litteras ad Alexandrum Alexandrinum antistitem pro fide catholica scriptas, statim prae aliis Romanae, id est Latinae, Ecclesiae Patribus, Augustino, Isidoro, et Leone, 126 Chromatii Aquileiensis episcopi doctrinam Felici Urgelitano opponens, non patriae, aut Sedis, sed Occidentalis seu Latinae Ecclesiae nomen indicare voluit, Romanae Antistitem Ecclesiae appellando. Hinc Sichardus eumdem Chromatium eo Romani [Col. 0395A] cognomento donavit. Non enim Alcuinum, sua aetate doctissimum, veterum formularum et historiae pontificalis adeo ignarum fuisse putaverim, ut Chromatium ex elogio Sancti ac venerabilis Papae, quo Hieronymus eumdem ornavit in praefatione libri Paralipomenon, et initio Commentarii in Habacuc, ideo summum pontificem fuisse crediderit. Eodem plane Alcuini intellectu Hieronymus, qui fuit Dalmata, in epist. 58 ad Damasum, de tribus tunc Antiochenis episcopis trium hypostaseon confessionem ab eo exigentibus loquens, novellum, inquit, a me homine Romano, nomen exigitur. Pro Romano Latinum intellige. Pari pacto Gelasius Cyzicenus in lib. I de Actis Nicaenae synodi, cap. 1, concilium Nicaenum II, actione 1, et Photius codice 89, Rufinum presbyterum [Col. 0395B] Ecclesiae Aquileiensis, Romanum dixerunt. Anne hinc Rufinum nostratem Romanum, id est Romanis subjectum cum Quesnello, vel stricto sensu, et vere Romanum intelligemus? Non certe. Sed neque inter Latinos episcopos ullus Chromatius reperitur, doctrina et sanctitate conspicuus, cui laudata opuscula jure tribui possint, praeterquam huic nostro; quem Hieronymus, vir tantus, in praefatione ad libros jam dictos episcoporum doctissimum, iterumque episcoporum sanctissimum atque doctissimum honoris causa appellavit. Petrus Castellanus in Lexico Hagiologico ante Origines Gallicas Aegidii Menagii memorat quidem Sanctum Chromatium Metensem episcopum, sed quem saeculo sexto floruisse testatur. Mullem Bollandiani scriptores de Chromatio siluissent tomo IV [Col. 0395C] Junii, pag. 246, § 10. Quid enim levius, quam dicere, titulum Episcopi ei vere Romano, allini potuisse? vel ex Comano a librariis Romanum factum? Comana, civitas episcopalis, duplex fuit, una in Armenia minori, altera in Ponto, utraque in Cappadocia. Comaniam etiam ad Istrum obtrudunt. Haec tamen Comania, vel Cumania, seu Commania, de qua Cangius ad Villharduinum pag. 336, est regio, Valachiae partem constituens, non urbs episcopalis. Comanos Hungariae populos dicit Pius in notis ad Antonium Panormitam de Dictis et Factis Alphonsi regis lib. IV, cap. 32. Atqui Chromatius, si vera haec essent, non latine, sed graece scribere debuisset. Apage frigidas hujusmodi conjecturas, tantis viris indignas! Ni fallor, haec satis produnt, ea non raro Criticis [Col. 0395D] primae notae negotium facessere, quae, si interius spectes, vulgaria omnino et plana esse noscuntur.

III. Haec scripta, quae Chromatii nostri esse contendimus, quin sint antiqua et probatissimi auctoris, dubitari nequit, judice Tillemontio, tomo XI, p. 539, [Col. 0396A] qui et Chromatii nomini illa undequaque respondere arbitratur, et Sixto Senensi assentitur, ab eruditionis et pietatis copia eadem commendanti. Illorum antiquitatem multa confirmant.

1. Testimonia Sacrae Scripturae, ibi, ex more veterum Patrum, frequentissime recitata, non quidem ex versione vulgata Hieronymiana, sed ex prisca Itala; inque veteri Testamento auctor sequitur LXX Interpretes, 127 quod Martino Lipsio pariter observatum pag. 412.

2. De Gentilibus, tamquam de adversariis adhuc exstantibus, auctor disserit: nam Opusculo I, pag. 977, illud [(a) 1Kb] : Beati pacifici, de pace intelligi ait, qua homines gentiles, qui inimici sunt Dei, per instantiam doctrinae adducuntur ad pacem, qua peccatores [Col. 0396B] emendantur, et Deo per poenitentiam reconciliantur: Opusculo II, pag. 982 [(b) 1Kb] : Habemus, inquit, adversarios et gentiles, qui fidei nostrae adversantur; qui nos interdum tempore persecutionis ad nefanda sacrificia cogunt. Item pag. 985 [(c) 1Kb] , ad illud Matthaei V, 41: Quicumque angariaverit te mille passus, vade cum illo adhuc alia duo, ita disserit: id est, ut quicumque Infidelis, vel necdum cognitionem veritatis consecutus, de uno Deo Patre, rerum omnium conditore, velut per iter legis ingressus, non fecerit mentionem, vadas cum illo adhuc alia duo. Porro Noricos regioni Aquileiensi conterminos, adhuc Infideles, seu Gentiles, quinquaginta circiter annis post Chromatium ad Christianam fidem convertit Severinus, propterea Noricorum Apostoli elogio honestatus in Fastis Ecclesiae Romanae [Col. 0396C] die 8 Januarii. Chromatio aequalis Rufinus, qui suam eidem Historiam dicavit, de Gentilibus seu Paganis, tamquam de hostibus religionis Christianae tunc adhuc exstantibus, loquitur in Expositione Symboli: sed Pagani solent irridere nos. Ad haec, Chromatio superstite, Sisinnius et socii, a Gentilibus oppressi, martyrium subierunt in provincia ecclesiastica Aquileiensi prope Tridentum A. D. 397. Vide Acta Ruinarti pag. 608. Ejusdem aetatis Nicetas subdioconus Aquileiensis, et postea Romatianae civitatis in Dacia episcopus, librum edidit de Gentilitatis erroribus apud Gennadium in Catalogo cap. 22 [(d) 1Kb] .

3. In fine postremae homiliae pag. 990 [(e) 1Kb] contra ejus temporis haereticos Arianos, verbis ex Alcuino superius adductis, Divinitas Filii Dei strenue defenditur. [Col. 0396D] Haec nulli Chromatio congruunt, praeterquam nostro, quem in concilio Aquileiensi A. D. 381 contra Palladium Arianum disputasse observavimus, quemque Ariani dogmatis virus ab urbe Aquileia exclusisse scribit Hieronymus epist. 7, alias 43.

[Col. 0397A] 4. Initium primae homiliae [(a) 1Kb] , in populi frequentia recitatae, tale est: Dat nobis, fratres, conventus hic populi et mercatus frequentia occasionem proponendi sermonis Evangelici. Haec nimirum quantum Aquileiae conveniunt, ubi frequentes nundinas haberi solitas ob finitimos populos, illuc mercimoniorum causa confluentes, inde colligitur, quod Aquileia tunc esset Venetiae metropolis, 128 teste Jornande de rebus Gothicis cap. 42, et Paulo diacono de Gestis Langobardorum lib. II, cap. 14. Quare a Juliano imperatore Orat. 1, Italorum Emporium opulentum, a Liutprando Hist. lib. III, cap. 2, praedives vocatur. Mela lib. II, cap. 4, tanto ante, ut ditem, et Ammianus lib. XXI, cap. 11, ab opibus celebraverant. Porro levissimum est, quod ex silentio Hieronymi ad abjudicandas [Col. 0397B] Chromatio homilias affert Labbeus: nam praeterquam quod Hieronymus Catalogum suum non condidit post Chromatium, sed illo adhuc superstite A. D. 392 [(b) 1Kb] , qui fuit Theodosii XIV, ut contra Scaligerum et Valesium evincit Pearsonius in Vindiciis Epistolarum Sancti Ignatii parte I, cap. 6, Viro maximo, brevem Catalogum scribenti omnia omnium Opera praesto nequaquam fuerunt, quod ipse ait in prooemio: Si qui autem de iis, qui usque hodie scriptitant, a me in hoc volumine praetermissi sunt, sibi magis quam mihi imputare debebunt. Neque enim celantes scripta sua, de his, quae non legi, nosse potui: et quod aliis forsitan sit notum, mihi in hoc terrarum angulo fuerit ignotum. Certe quum scriptis suis claruerint, non magnopere nostri silentii dispendio [Col. 0397C] suspirabunt. Haec Hieronymus scribebat, ubi Chromatii, licet amici, Homilias, necdum forte editas aut scriptas, omnino ignorabat. Idem est judicium de Gennadio, Isidoro, aliisque nomenclatoribus exteris, qui nec de Mario Mercatore sancti Augustini amico, nec de sancto Gaudentio Brixiae episcopo et Chromatii aequali, nec de Petro Chrysologo meminerunt. Eorum tamen opera genuina ad nos pervenisse, quis nescit? Jam vero illustrium virorum sententias de Chromatii lucubrationibus perpendamus.

IV. Sichardus in Epistola ad Islungum, dispeream, inquit, si non Chromatius hic sit dignus, qui non solum legatur ab eruditis; sed et ediscatur: tanta est sermonis elegantia, et tractandi hujus argumenti dignitas! Divine exsequitur ea fere omnia, quae hodie sunt de Baptismo [Col. 0397D] ac Juramento vocata in controversiam. Sichardo his plane verbis concinit Martinus Lipsius in Micropresbytico pag. 412: Chromatium nunc quasi de novo redditum orbi, suscipe, qui, ut praeteream interim alia, de Octo illis apud Matthaeum Beatitudinibus ita scribit diserte et sancte, ut non legi solum ab eruditae pietatis cultoribus, sed etiam edisci ad verbum re vera dignus sit; tanta est in tractando dexteritas et acrimonia. Heroldus in enarratione auctorum, quibus constant [Col. 0398A] ejus Orthodoxographa Theologiae Sacrosanctae, num. 27, Chromatius, inquit, sive is papa (quod vocabulum ea aetate senioribus et Ecclesiae praefectis dabatur) sive Episcopus fuerit, certe de Octo Beatitudinibus et in Dominicam Orationem scripsit, et eruditione, et pietate insignia commentaria. Iterum pag. 433, ejus Homilias, ut eruditione pariter et pietate insignes commendat. Joannes Jacobus Grinaeus in Praefatione ad Monumenta sanctorum Patrum orthodoxographa, ait Chromatium eleganti (id est oratione ad populum) Octo Beatitudines exposuisse. Nicolaus Serarius in Notis ad epistolam 1 sancti Bonifacii martyris pag. 292, 129 inter veteres Patres, qui libri Ecclesiastici auctorem non Jesum filium Sirach, sed Salomonem faciunt, Chromatium ponit ad caput V et VI Matthaei. [Col. 0398B] Caspar Barthius Chromatiana haec Scripta tanti fecit, ut in eorum locis nonnullis illustrandis ingenium occupaverit. Nam in Adversariis lib. XXXII, cap. 4, versiculos, qui auctoribus exciderunt improvisi, neque studio eo contendentibus, detegens, hos reperit in Opusculo I, pag. 977 [(c) 1Kb] .

   Hic
Noster mereatus, haec nundina spiritualis.
Libro XXXV, cap. 13, observat, Chromatium Opusculo II, pag. 978, col. 20 [(d) 1Kb] , misereri cum dandi casu usurpasse: quod alii etiam Christiani scriptores non illibentes fecerunt, ut sanctus Cyprianus ad Demetrianum ex Propheta: Nolite misereri senioribus atque juvenibus. Sic Corippus et Petrus Pictavensis [Col. 0398C] ibidem apud Barthium. Nec silentio praetereundum, quod Barthius lib. LIV, cap. 4, de voce Mammona apud Matthaeum VI, 24, in medium profert. Nam post variorum sententias, qui Mammonam opes interpretantur, haec subjungit: mihi autem non videtur quispiam Evangelistae locum exposuisse melius Chromatio, cujus haec verba sunt: Ait Dominus: non potestis Deo servire et Mammonae; ostendens, nos non posse et Deo servire, et Diabolo; id est Deo misericordiae auctori, et Diabolo Mammonae. Mammona, id est Diabolus, qui auctor est Mammonae. Haec prostant apud Chromatium Opusculo II, pag. 989 [(e) 1Kb] . Ad haec Barthius animadvertit, a Gennadio Constantinopolitano Mammonam haberi pro Diabolo in his verbis Epistolae Synodalis: non enim fieri potest, ut quae coire [Col. 0398D] non possunt, committantur, aut Deus consonet cum Satana, aut huic servientes servire et Deo. Est enim et haec Dominica, citraque controversiam, sententia: non potestis Deo servire et Mammonae. Idem porro Barthius in Notis ad Phoebadii Aginnensis episcopi Sermonem contra Arianos pag. 51, eodem modo Chromatii Sermonem de Octo Beatitudinibus pro Libro dici, et vulgo perperam Declamationem, a Sichardo nimirum, inscribi observavit. A Barthio ad Sixtum [Col. 0399A] Senensem gradum faciamus. Is in Bibliotheca Sancta Chromatii nonnulla loca cum veterum Patrum sententiis conferens, quae perceptu difficilia videbantur, luculenter explanat. Tale est Opusculo II, pag. 984 [(a) 1Kb] , de lege conjugii, ubi postquam dixisset, non licere dimittere uxorem absque fornicationis causa, ita subjungit: Sed sicut uxorem caste ac pure viventem dimittere fas non est; ita quoque adulteram dimittere permissum est, quia ipsa mariti consortio fecit se indignam, quae in corpus suum peccando, Dei templum ausa est violare. Dupinius tomo tertio Bibliothecae saeculo V putat Chromatium hic de divortio ita loqui, ac si novum matrimonium, dimissa uxore adultera, contrahi posse existimaret. Tillemontius tamen tomo XI, nota 2, ad Chrom. pag. 647, verbis [Col. 0399B] Evangelistae Chromatium nihil addere observat, hac quaestione nondum fortasse tunc excitata. Rei propius 130 accedit Sixtus lib. VI, annot. 81, Chromatio plerosque veterum Patrum concinere animadvertens, Hilarium, Chrysostomum Augustinum, Euthymium, et Theophylactum: qui maritis quidem concedunt et aliquando praecipiunt, ut uxores adulteras, praecipue correctionem aspernantes, procul ejiciant ac repudient; sed novam ducere conjugem nec suadent, nec permittunt. Chromatius paulo infra videtur Jusjurandum non appropbare [(b) 1Kb] : unde, inquit, jurare nos prorsus non convenit. Quid enim unicuique nostrum jurare necesse est, cum nobis mentiri omnino non liceat, quorum verba ita vera semper, ita debent esse fidelissima, ut pro juramento habeantur? [Col. 0399C] Et idcirco Dominus non solum pejerare, sed etiam jurare nos prohibet, ne tunc tantum videamur verum dicere quum juramus; ne, quos veraces in omni sermone esse constituit, putaremus sine juramento licitum esse mentiri. Juramenti enim haec causa est, quia omnis qui jurat, ad hoc jurat, ut quod verum est loquatur: et ideo Dominus inter juramentum et loquelam nostram nullam vult esse distantiam, quia sicut in juramento nullam convenit esse perfidiam, ita quoque in verbis nullam debet esse mendacium, quia utrumque, et perjurium, et mendacium, divini judicii poena damnatur. Ita Chromatius: cujus verba expendit Sixtus lib. VI, annotat. 26, cum aliis his similibus sanctorum Patrum sententiis, arbitrantium non licere absque necessitate jurare, sive etiam jurijurando [Col. 0399D] assuescere, idemque contemnere [(c) 1Kb] . Appocite Ambrosius in Exhortatione Virginitatis cap. 11, non jurandum facile; quia plerumque multi casus accidunt, ut non possimus implere quod juraverimus. Qui autem non jurat, utique non pejerat. Qui autem jurat, aliquando necesse est ut incidat in perjurium, quia [Col. 0400A] omnis homo mendax. Noli ergo jurare, ne incipias pejerare.

V. Hucusque dicta me monent, ne ab haereticorum Magdeburgensium calumniis sanctum Chromatium vindicare obliviscar. Ejus enim antiquam et vere Christianam doctrinam, utpote suorum dogmatum novitati adversantem, traducere non sunt veriti duce Illyrico, de quo proditum est, nihil umquam boni fecisse, nisi quum ex hac vita migravit ad inferos. Itaque Centuria IV, cap. 10, de quibusdam doctrinae partibus incommode et periculose eum loqui blaterant, quod in operibus mereri homines justitiam affirmat. Haec tamen abunde discussit Robertus Bellarminus in tomo IV Controversiarum, lib. V de Justificatione cap. 2. Quare ne actum agam, [Col. 0400B] illuc mitto lectorem. Aegre etiam ferunt, Chromatium nimium extollere et urgere voluntariam paupertatem, quasi per eam divitias coelestis regni consequamur, ubi et pauperes spiritu eos interpretatur, qui ultro bonis saeculi renunciant, et substantias suas erogant. Sed Christus Dominus hoc ipsum 131 commendat apud Matthaeum cap. XIX: Si vis perfectus esse, vade, vende omnia quae habes, et da pauperibus, et habebis thesaurum in coelo. Ibidem aiunt Apostoli: Ecce nos reliquimus omnia, et secuti sumus te. Verum quidem est, locum cap. V: Beati pauperes spiritu, quoniam ipsorum est regnum coelorum, a sanctis Patribus in alium sensum etiam trahi, nempe in humilitates spiritus, ut a sancto Augustino in psal. LXXII cap. 24, et Serm. 53 cap. [Col. 0400C] 1 in Matthaeum. Sed frequentius de voluntaria paupertate id secundum litteram caeteri exponunt, ut sanctus Hieronymus, beati, inquit, pauperes, qui propter Spiritum sanctum, voluntate sunt pauperes. Gregorius Nyssenus de Beatitudinibus loquens Orat. 1, tomo I Operum pag. 771 editionis Parisiensis 1638: Vis, ait, intelligere quis pauper spiritu sit? Qui corporalem opulentiam animae divitiis permutat; qui propter spiritum egenus est; qui terrenas divitias veluti quoddam onus excussit, et abjecit. Basilius Magnus in Regula ad Monachos, Interrogatione 125, ex versione Rufini, eodem modo Matthaeum declarat: Hi sunt pauperes spiritu, qui non alia aliqua causa pauperes sunt, nisi propter doctrinam Domini, dicentis: Vade, vende omnia quae habes, et da pauperibus. Augustinus [Col. 0400D] quoque contra Petilianum lib. II, cap. 104, docet voluntariam paupertatem ad perfectionem Christianam pertinere, eamdemque extollit lib. V cap. 18 de Civitate Dei. Alios Patres in eamdem sententiam coeuntes, praeter hos, congerit Bellarminus tomo IV Controversiarum, libro II de Monachis cap. 20, inter [Col. 0401A] quos et Chromatium appellat. Quamobrem Nicolaus Zegerus explicationem de voluntaria paupertate jure prae caeteris approbat, tum quia Lucas VI, 20. Spiritus vocabulum non adjecit, tum quia est utrobique , quod proprie mendicos designat. Itaque temere Erasmus Bedam aliosque de voluntaria paupertate, non coactius et alienius ut ipse ait, sed proprie illud interpretantes, redarguit, et de humilitate seu modestia tantum intelligendum affirmat. Proinde Chromatii doctrina Evangelicae omnino respondet, neque alia ab ea est, quam semper Ecclesiae doctores ex ore Domini nostri Jesu Christi una voce tradiderunt. Ejusdem sunt furfuris, quae subinde in Chromatium haeretici Magdeburgenses effutiunt, quia gradus Beatitudinum, quos Evangelicos vocat, comparat [Col. 0401B] scalae Jacob, per quam qui ascendat, portam inveniat coeli. Hac censura nihil ineptius et absurdius dari ex subjectis Chromatii verbis Opuse. I, pag. 976, col. 1 [(a) 1Kb] patebit: Gradus, inquit, quosdam firmissimos ex lapidibus pretiosis sternit quodammodo Dominus Salvator, per quos sanctae animae et fideles repere possint, et ascendere ad summum illud bonum, id est regnum coelorum. Breviter igitur, fratres charissimi, qualitates graduum cupio demonstrare. Singulis deinde Beatitudinibus enarratis, ita concludit pag. 977, col. 1 [(b) 1Kb] : Ostensi sunt, fratres, octo gradus Evangelici exstructi ex lapidibus, ut dixeram, pretiosis: ostensa est illa scala Jacobi, cujus cacumen de terra pertingebat ad coelum, per quam qui ascendit, 132 portam invenit coeli, ac per eam ingressus sine fine in [Col. 0401C] conspectu Domini laetus astabit. Quis non agnoscit sapientissimum Episcopum lingua vere Evangelica hic loqui? Verum Sectarii iterum Chromatio succensent, quia in dicto illo: recti inhabitabunt terram, et Sancti habitabunt in ea, intelligit terram, Corpus Sanctorum transfiguratum. Nam Opusculo II, pag. 978, col. 2 [(c) 1Kb] , declarans qui sint mites apud Matthaeum, ita disserit: Hujusmodi ergo mites, beatos ostendit, quibus non in praesenti vita, sed in futura possessionem terrae illius felicis repromisit, de qua dictum legimus in psalmo: Mansueti autem possidebunt terram, et delectabuntur in multitudine pacis. Et iterum: Qui exspectant Dominum, ipsi haereditate possidebunt terram: de qua et per Salvatorem Spiritus sanctus testatur dicens: Quoniam recti habitabunt in terra, et sancti habitabunt [Col. 0401D] in ea. Hos ergo mites Dominus beatos ostendit, qui lenitatem mansuetudinis Dominicae sequentes, beatae illius terrae haereditate perpetua fruitione fruentur. Maxime tamen de terra nostri corporis loquitur, in qua Sancti transfigurati in gloriam, secundum Apostolum, aeterna felicitate regnabunt. In hac enarratione, quid a vera fide et religione alienum occurrit? Sed Magdeburgenses Chromatio nondum parcunt. Haec enim addunt: In expositione dicti: Esto consentiens adversario [Col. 0402A] tuo cito: ait, se accedere opinioni eorum, qui adversarium Spiritum sanctum esse docuerunt. Sublestae fidei censura, non prius tamen excipienda, quam perpensis ipsis verbis Chromatii ex Opusc. II, pag. 982, col. 2 [(d) 1Kb] . Explicaturus ille dictum Matthaei V, 25: Esto consentiens adversario tuo cito, dum es in via cum eo, ne forte tradat te adversarius judici, et judex tradat te ministro, et in carcerem mittaris: varias profert auctorum sententias de voce adversarius, quem alii pro inimico ad pacem revocando, alii pro diabolo accipiunt. Quibus recitatis, haec statim subjungit: alii vero, quorum assertio plenior mihi videtur, adversarium hic Spiritum sanctum existimant intelligendum; qui adversatur vitiis et desideriis carnis, secundum quod manifestat Apostolus dicendo: caro concupiscit [Col. 0402B] adversus spiritum, et spiritus adversus carnem: haec enim sibi invicem adversantur, ut non quaecumque vultis illa faciatis; spiritus enim coelestia desiderat, caro terrena concupiscit; spiritus donis spiritualibus gaudet, caro vitiis corporalibus oblectatur; unde et Apostolus ait: Nolite contristare Spiritum sanctum Dei, in quo signati estis in die redemptionis. Huic, credo, adversario peccati et erroris humani suadenti quae justa et sancta sunt, obedire nos Dominus praecepit, dum cum illo sumus in via, id est in comitatu vitae praesentis, ut aeternam pacem et perpetuam societatem cum eo habere possimus. Ita Chromatius, aliorum interpretum in hujusmodi explicatione sententiam amplexus; in qua profecto nihil non catholicum reperitur. Sanctus Paulinus Nolanus epist. 36, alias 20 ad Amandum, [Col. 0402C] pari modo ac Chromatius, locum Matthaei se intellexisse demonstrat his verbis: Neque septem dies luctus noster excedat, si consentiamus 133 in hujus vitae via Adversario nostro, id est Spiritui, ac Verbo Dei, quod nobis peccantibus adversatur.

VI Haec quae dixi, planum faciunt, ad regulas integerrimae fidei, et spiritu vere Apostolico, Homilias Chromatii fuisse conscriptas. De earumdem stylo aliqua etiam dicamus. Non utitur charactere sublimi, sed plano, proprio, aequali, concinno, minimeque vulgari; qui nimirum convenit episcopo, ad populum suum verba facienti. Dictio est selecta et nitida; ratiocinatio, rei de qua agitur, maxime accommodata, ita ut jure et merito Natalis Alexander in saeculo IV, cap. 3, articulo 33, scripta Chromatii [Col. 0402D] elegantissima dixerit. Considerationes perutiles sunt; explicationes ad mores praecipue directae, et litterales, quibus, prae allegoricis, studuisse videtur. Orationem Dominicam explanat; voluntariam paupertatem, amorem erga proximum, eleemosynam, jejunium caeterasque virtutes commendat, de quibus Salvator in monte disseruit. In ultimo Opusculo, seu Homilia 18 [(e) 1Kb] loquitur de efficacia baptismi Jesu Christi. Primi Opusculi Homiliae [(f) 1Kb] , perspicuitate [Col. 0403A] et doctrina morum caeteris praestant. Ita ferme Dupinus in Bibliotheca tomo III, et Tillemontius tomo XI, pag. 539, 647. Franciscus Lucas, inter Patres Latinos, eo saepe utitur in suo commentario in Matthaeum cap. V, pag. 62, 63, 65, 66, 79. Hadrianus Bailletus, in Vitis Sanctorum, die 2 Decembris, stylum Chromatii instruendo magis quam movendo aptum fuisse arbitratur; sed utrumque ex ejus Homiliis apparere nemo non videt.

VII. Cave Chromatium metiaris a litteris ad Hieronymum de Natalitiis Sanctorum, quae sub ejus et Heliodori nominibus, una cum Hieronymi ad eosdem responso, circumferuntur a tempore usque Walafridi Strabonis, ut ipse his verbis innuit cap. 28 de Rebus Ecclesiasticis: Litania autem Sanctorum nominum, [Col. 0403B] postea creditur in usum assumpta, quam Hieronymus Martyrologium, secutus Eusebium Caesareensem, per anni circulum conscripsit, ea occasione ab Episcopis Chromatio et Heliodoro illud opus rogatus componere, quia Theodosius religiosus imperator in concilio episcoporum laudavit Gregorium Cordubensem episcopum, quod omni die Missas explicans, eorum martyrum, quorum natalitia essent, nomina plura commemoraret. Walafridus haec hausisse videtur ex epistolis, quae Chromatii, Heliodori, et Hieronymi nomina in vetustis codicibus Usuardi mentiuntur. Harum falsitas olim suboluit Erasmo, qui in fine Indicis pseudepigraphorum indoctorum ut vocat, Hieronymi comperimus, inquit, Martyrologium, praefixa Hieronymi praefatione, Langobardicis scriptum litteris; sed alia quadam lingua [Col. 0403C] quam Latina, Hispana opinor; plerisque vocibus in aliam formam deflexis ac depravatis. Utramque Epistolam explosit Joannes Molanus in cap. 2 de Martyrologiis, et Baronius etiam cap. 6 et 7 de Martyrologio Romano. Sed Franciscus Maria Florentinus, in Admonitionibus praeviis ad Vetustius Martyrologium ab se editum, earumdem epistolarum patrocinium suscepit. Quia vero Baronius pro fabuloso habet concilium 134 illud Mediolanense in Chromatii epistola memoratum, ad quod Theodosius universos Italiae episcopos invitasse dicitur ob causam aliquantorum episcoporum, qui Ariana faece suas animas inquinaverant, ideo Florentinius in eo est pag. 60, ut illud esse persuadeat, quod Baronius A. D. 390, § 7, celebratum refert Mediolani. At vir doctus [Col. 0403D] observare neglexit, in eodem concilio non de Arianis, sed de Priscillianistis, deque episcopis olim per haereticos suis e sedibus pulsis, actum fuisse, ut notat Pagius A. D. 390, § 10. Nec sane de aliquantis episcopis Ariana faece inquinatis in eo agi potuit, si sanctus Ambrosius Italiae partem hujusmodi peste contaminatam jam pridem purgaverat, teste Hieronymo in Chronico olympiade 388, A. D. 376, secundum Eusebium, ubi post mortem Auxentii Ariani, Ambrosio Mediolani episcopo constituto, haec scribit: omnis ad rectam Fidem Italia convertitur. Ambrosius epist. 14, A. D. 382 scripta ad Theodosium, idipsum his verbis confirmat tomo II Operum pag. 818: Laborem quin etiam nobis indicendum putavimus, [Col. 0404A] non pro Italia, quae jamdudum ab Arianis quieta atque secura est, nec ulla haereticorum perturbatione vexata. Idem in Lucam lib. IX, cap. 32, tomo I, pag. 1501, quod opus scripsit A. D. 386, ex Pagio A. D. 376, § 3: Aestus omnes, inquit, quibus Italiae populus per Judaicae olim et Arianae proxime saevitatis incendia coquebatur, sereno jam spiramine temperantur. Dum ait: Italiae populum incendiis Arianae saevitatis olim coctum, tunc sereno spiramine temperari, luculenter ostendit, eodem A.D. 386 illa incendia prorsus exstincta, non solum in universa Italia, quae erat Paroecia Medionalensis, sed in toto etiam Occidente, in quo praeter Auxentium, paucos admodum ejus impietatis sectatores fuisse colligit Arnaldus Pontacus in Notis ad Chronicon Eusebii pag. 742, 745. [Col. 0404B] Hinc sanctus Basilius epist. 70, ad episcopos Italiae et Galliae, hoc enim, inquit, haereseos malum cuncta depascitur, et periculum est, ne vastatis Ecclesiis nostris, et ad sanam incolatus vestri partem serpat. Non recte ergo Florentinius pag. 59 incertum existimat, an Italia reliqua ab hisce sordibus fuerit purgata, quamvis sanctus Valerianus Aquileiensis ab Ecclesiae suae finibus Arianismum expellere laboraverit. Easdem etiam epistolas soloeca, et in paucis verbis densa stribiligo, Chromatio prorsus abjudicant; ut feriales pro Kalendariis, item perquirere causam, pro in crimen inquirere; et ex faece inquinare, cum aliis omnino barbaris: mirorque Florentinium, ut has sordes Chromatio affingat, scribere non vereri, Sanctum Episcopum ad Latini sermonis candorem minus [Col. 0404C] accurate incubuisse, propterea quod mercatum pro nundinis usurpaverit: cum tamen ea voce nihil latinius afferri possit, si latine profecto sapiunt Serenus et Varro apud Nonium verbo Mercatus, Plautus in Paenulo I, II, 126, et in Asinaria II, III, 17. Reliqua non moror, cum ipsemet Florentinius pag. 69 fateri tandem cogatur, epistolas nequaquam esse sinceras; quanquam rursus erret, omnia eis contenta vera esse pronuntians: cujus sententiae falsitas ex jam dictis apparet. Fraudis originem puto haustam ex Cassidodoro cap. 32 de Institutione divinarum litterarum, ubi laudat epistolam Hieronymi ad Chromatium et Heliodorum, in qua passiones 135 martyrum legebantur. Huic deperditae nugator quispiam epistolas ab se confectas supposuit. Verba Cassiodori [Col. 0404D] haec sunt: et ideo futurae beatitudinis memores, vitas patrum, confessiones fidelium, passiones martyrum legite constanter (quas, inter alia, in epistola sancti Hieronymi, ad Chromatium et Heliodorum destinata, procul dubio reperietis) qui per totum orbem terrarum floruere; ut sancta imitatio vos provocans, ad coelestia perducat. Viden, in Hieronymi epistola ipsa martyres recensitos? Ergo alia fuit a Martyrologio, eoque longiusculo, et brevissimae epistolae subjuncto, ut hodie contingit. Quare unicam Hieronymi epistolam, a Cassiodoro laudatum, Chromatii, Heliodori, et Hieronymi litteras esse non puto, quae nunc exstant: quod tamen cum Henrico Valesio putavit Tillemontius tomo XII, pag. 354, 355; Beda in Marcum lib. II, [Col. 0405A] cap. 26, et cap. 6 Retractationis in Actus Apostolorum, laudat Martyrologium sancti Hieronymi. Sed Joanni Mabillonio in Praefatione ad Acta sanctorum Benedictina saeculo IV, parte II, pag. LXXXV, incertum videtur, an Hieronymus Martyrologium aliquod scripserit. Cassiodori quidem et Bedae sententiae adstipulari tamen videntur, et Litaniae, collectae ex libro, quem beatus Hieronymus de sanctorum per anni circulum natalitiis conscripsit, inter Opera Alcuini pag. 280, licet Sancti nonnulli, Hieronymo recentiores, ibidem ab exscriptoribus, de more, fortasse additi reperiuntur. Valesius in Dissertatione de Martyrologio Rosweydi, Hieronymianum memorari putat apud Gregorium Magnum lib. VII, epist. 21. Jacobus Usserius in Chronologia sacra cap. 2 in fine non ambigit, [Col. 0405B] quin Hieronymus, ut Chronicon, ita et Martyrologium Eusebii in Latinam linguam transtulerit, quod ab Usuardo, Adone, aliisque deinde auctum, retinuerit semper die 25 Decembris, ab Orbe condito usque ad Natalem Christi, annorum numerum ab ipso Eusebio positum. Inde in universam Occidentalem Ecclesiam Chronologiae Eusebianae usus est propagatus, absque ulla tamen veritatis Hebraicae jactura; nam et in ipso Chronico Eusebius codicum Hebraicorum calculum simul cum suo diligenter annotaverat, seriemque annorum Mundi ab Hebraeis per quinquaginta Jubilaeos dimensam proposuerat. Sic ferme Usserius. Tres autem Martyrologii Hieronymiani codices superesse viri docti observarunt; sed tamen post ipsum Hieronymum aucti. Primum [Col. 0405C] laudat Bollandus tomo I Januarii pag. 46. Secundum octingentis ab hinc annis scriptum judice Mabillonio in itinere Italico pag. 188, edidit Florentinius Lucae A. D. 1666. Tertium ex codice Corbeiensi vulgavit Lucas Dacherius in Spicilegio tomo IV, pag. 617. Hoc loco non est silendum, ab Anonymo de Cursibus ecclesiasticis (quo nomine statas Ecclesiae preces, quae sub Breviarii nomine per singulos dies decurri ac recitari debent, majores nostri significarunt) apud Henricum Spelmannum in Conciliis Britanniae tomo I, pag. 177, Chromatio et Heliodoro Cursus Orientalis originem tribui. Holstenius, ad oram Spelmanni in Bibliotheca Angelica, ejusdem Anonymi codicem nongentorum annorum esse ex Usserio annotavit. Mabillonius, in disquisitione de [Col. 0405D] Cursu Gallicano pag. 380 auctorem ex stylo subodoratus, Britonem aut Scotum facit, Cursumque cum liturgia confundere arbitratur. 136 De hoc nostri Chromatii Cursu nusquam alibi quidquam legitur.

VIII. In eumdem locum falsarum mercium referri debent aliae epistolae Chromatii et Heliodori ad Hieronymum, et Hieronymi ad eosdem, quarum auctoritate otiosi homines pretium conciliare studuerunt Opusculis De ortu sive stirpe Mariae, et de Infantia Salvatoris, olim a Gelasio I Pontifice inter apocrypha relatis. Decretum enim de libris recipiendis nos Gelasio alibi vindicavimus, et sincerum edidimus. [Col. 0406A] Joannes Albertus Fabricius in Codice Apocryphorum, Hamburgi impresso A. D. 1703, tomo primo inseruit easdem epistolas, notis criticis confixas, exstantque inter opera sancti Hieronymi editionis Romanae A. D. 1572, tomo IX, pag. 398, et tomo V, pag. 444, editionis Parisiensis Joannis Martianaei anni 1706 apud Claudium Rigaud. Vossius etiam illas explodit in libro II de Historicis Latinis cap. 11. Gravissimi viri Melchioris Cani Judicium praestat audire ex libro XI de Locis Theologicis cap. 6: Hujus generis fabula etiam illa est insulsa aeque ac barbara De Nativitate S. Mariae ad Chromatium et Heliodorum episcopos. Sixtus Senensis libro II Bibliothecae de Matthaeo agens, totum scriptum Hieronymo abjudicat, et Baronius etiam in Apparatu [Col. 0406B] § 44. Denique consulantur Christophorus a Castro in Historia Deiparae Virginis pag. 704 editionis Moguntinae anni 1610; et Rosweydus in Lege Talionis pro Baronio pag. 106 contra Casaubonum Exercit. I, cap. 15, opus ipsum inter fabulosa recenset quidem, diversum tamen ab eo putans, quod de eodem argumento haeretici antiquitus confixerunt: quod parum refert, dummodo Hieronymo non tribuatur; cui nemo sane judicio praeditus tribuit. Petrus Wastelius in Vindiciis Joannis Hierosolymitani tomo II, libro II, pag. 419, 423, nonaginta Chromatii homilias inter opera Joannis Chrysostomi editionum Latinarum, Basileensis Erasmicae, et Parisiensis Chevallonianae, latere contendit. Nullam interim probationem Wastelius adducit ea fortiorem, quam vox [Col. 0406C] contracta Chr. eidem suppeditat. Hanc enim orae codicum prius adpictam, postmodum exscriptores ab Chromatio homine Latino ad Chrysostomum Graecum, eoque celebriorem, designandum applicuerunt. Hinc Chromatianas homilias imperiti Chrysostomo tribuerunt. Haec Wastelianae sententiae prora et puppis. Sed vir bonus non olfecit, hasce homilias in Matthaeum revera esse Chrysostomi, quas Latine reddidit Annianus Diaconus Celedensis Pelagianus, addita epistola ad Orontium episcopum, ob eamdem haeresim ex Italia ejectum, et deinde in concilio Ephesino damnatum. Eas ab se interpolatas postea edidit Georgius Trapezuntius. Annianus vertit etiam Chrysostomi epistolam ad Neophytos, et homilias VII de laudibus Pauli; quas Evangelo presbytero [Col. 0406D] Pelagiano dicavit. Vide Fabricium in Bibliotheca Graeca tomo VII, pag. 645.



137 OPERA SANCTI CHROMATII. I.---Quae supersunt.

Homiliae XIIX in Matthaeum.


II.---Deperdita.

Epistolae ad sanctos Ambrosium, Hieronymum, et Joannem Chrysostomum, Honorium et Arcadium Augustos [(a) 1Kb] .


III.---Spuria.

Epistolae II ad sanctum Hieronymum. (Hactenus Fontaninus.)




[Col. 0407]
139 EX MONUMENTIS ECCLESIAE AQUILEIENSIS COMMENTARIO ILLUSTRATIS a Fr. Bernardo Maria de Rubeis Ordinis Praedicatorum. Argentinae (seu Venetiis) 1740.



CAPUT X.
[Col. 0407A]

Mortem obit Valerianus, eligitur Chromatius: an ordinatus a Divo Ambrosio? Ejus patria inquiritur. Interpretationem Prophetiae Balaam obtinet ab Ambrosio: eique, et Heliodoro Altinensi nuncupat Hieronymus plurium S. Scripturae librorum latinam versionem, et commentarios. Rufinus ex Orientali peregrinatione Romam venit, ubi libros Origenis de Principiis latine vertit. Dissidium incipit cum Hieronymo; petitque Rufinus Aquileiam. Ipsum Chromatius ad latinam Eusebianae historiae versionem inducit. Prima Alarici Gothorum Regis in Italiam irruptio.

I. Tempus assecuti sumus, quo Valerianus, pro Aquileiensi et universa Ecclesia quamplurimis laboribus perfunctus fractusque, mortalem vitam cum aeterna commutavit. Sanctissimi praesulis memoria celebratur die 27 mensis novembris in Fastis Ecclesiae. Annum ejus emortualem designat trecentesimum [Col. 0407B] octogesimum octavum Dandulus in Chronico: quo etiam Chromatium suffectum narrat his verbis: Chromatius Aquilegiae episcopus consecratur anno Domini 388, Hic Hispanus genere, a Valeriano praedecessore diaconus, postea presbyter ordinatus, catholicisque disciplinis eruditus, collaudatione cleri et populi hanc sedem obtinuit.

Vetusta desiderantur monumenta, quibus haec certo confirmari queat chronologia. Sed hoc anno cadente, vel etiam ineunte anno 389, diversatum esse Ambrosium Aquileiae novimus; unde conjectura sumi potest, eam in urbem profectum esse sanctissimum antistitem ad novi episcopi creationem. Primum nos docet Paulinus in Ambrosii Vita num. 21: Exstincto Maximo, inquiens, posito Theodosio [Col. 0407C] imperatore Mediolani, Ambrosio vero episcopo constituto Aquileiae; dedit ipse Ambrosius ad imperatorem epistolam (in editione Nourriana XL) ut ipsum a sententia revocaret de Synagoga quadam Judaeorum ab episcopo Castri Callinici reaedificanda; deque Monachis, qui fanum Valentinianorum haereticorum, ab iis contumelia provocati, incenderant, supplicio afficiendis. Atqui certo colligimus ex codice Theodosiano, ipsum Augustum Theodosium nondum die 12 kal. octobris anni 388 discessisse Aquileia: ipsumque 6 idus ejusdem mensis jam Mediolanum venisse; qua in urbe usque ad maium insequentis anni commoratus est. Itaque Ambrosius anno cadente 388, vel ineunte ac incepto 389, manebat Aquileiae: ibique allegatam dedit ad imperatorem Theodosium [Col. 0407D] epistolam. Haec animo perpendens Baronius ad annum 388. 140 num. 84, sic ait: »Quod autem detineretur Ambrosius Aquileiae, cum nullum hoc tempore memoria sit, ibi celebratum fuisse concilium; [Col. 0408A] equidem existimo, illuc esse profectum ex more ad novi creationem Antistitis, cum defuncto Valeriano ejus civitatis episcopo, in locum ejus est subrogatus S. Chromatius.« Non inanem puto conjecturam.

Morem vetustum servari consuetum in ordinatione episcopi tum Aquileiensis, cum Mediolanensis, exhibet Pelagius papa I, in fragmento I epistolae anno 557 aut insequente ad Narsetem datae, quod Lucas Holstenius edidit, his verbis: Is mos antiquus fuit, ut quia pro longinquitate vel difficultate itineris ab Apostolico onerosum illis fuerat ordinari, ipsi se invicem Mediolanensis et Aquileiensis ordinare episcopi debuissent: ut et ordinandi electio a praesenti ordinatore ex consensu universalis cui praeficiendus erat Ecclesiae, [Col. 0408B] melius et facilius potuisset agnosci; et in sua qui ad episcopatum provehendus erat, nec tamen ordinatori suo subdendus fuerat, ordinaretur Ecclesia. Annon vero mos iste, quem Pelagius I integro post saeculo, ac dimidio, antiquum vocat, hac aetate inceperit? Aquileiam profectum Ambrosium scimus: neque profectionis alia causa occurrit, nisi novi Episcopi electio, et ordinatio.

II. Novum antistitem Aquileiae Chromatium, genere Hispanum appellat Dandulus. D. Hieronymus in epistola ad ipsum Chromatium, Jovinum, et Eusebium data, sic eos alloquitur: Per vos ab urbe vestra Ariani quondam dogmatis virus exclusum est. Urbs intelligitur Aquileia, ubi Valeriani episcopi tunc Presbyter erat Chromatius, archidiaconus Jovinus, et [Col. 0408C] diaconus Eusebius. Urbem vero, eos alloquens, vestram vocat: quod sacris muneribus in ejusdem urbis Ecclesia defungebantur. Quidni etiam significet locum originis? In eadem epistola commendat Hieronymus domum, familiam, matrem, sorores Chromatii. Eas igitur bene noverat ille, neque alibi nosse potuisse videtur, earumque uti consuetudine, nisi Aquileiae, aut proximis in locis.

Chromatii patriam Marianus Victorius locum putat haud longe dissitum Stridone Hieronymi patria. Aliam profero conjecturam ex titulo, qui Chromatii operibus infra recensendis praefigitur in aliquibus editionibus: inscribuntur nempe opuscula Chromatii Romani Episcopi. Legendum putant alii, Cumani Episcopi: quaeruntque locum in variis orbis provinciis [Col. 0408D] eo nomine appellatum, ubi Chromatius ille, quem ab Aquileiensi diversum putant, sedem teneret. Baronio perinde est Romanus et Aquileiensis episcopus; censet enim in notis ad diem 22 Junii, et 2 decembris in [Col. 0409A] Martyrologio, dictam aliquando Aquileiam civitatem Romanam, aut Romacianam, aut Romanicianam: quam infra sententiam rejiciemus. Occurrit demum Portus-Romatius, de quo Plinius libro III, capite 18 in Venetia, decima regione Italiae, sic habet: Colonia Concordia, Flumen et Portus Romatium. Dictum etiam legimus Portum Romatinum, qui oppidum est (hodie incolis Porto-gruaro) ad Romatium fluvium (vulgo Limino) apud Concordiam urbem excisam. Quidni Chromatius dictus fuerit Romanus, vel potius dici debuerit Romatius et Romatinus patria, episcopus Aquileiensis?

141 III. Sacrarum Scripturarum studio maxime oblectabatur Chromatius, quas ipse commentariis illustravit: aliosque doctissimos viros Ambrosium et Hieronymum consuluit, adduxitque ut commentarios, [Col. 0409B] novamque latinam versionem adornarent. Ambrosium postulat, ut sibi aliquid e sacris codicibus epistolari familiaritate disputatum mitteret: gessitque morem Mediolanensis episcopus, delecto e prophetia Balaam argumento. Dedit itaque eidem Chromatio epistolam L in editione Nourriana, ubi num. 16, haec ejus verba habentur: Hoc munusculum sanctae menti tuae transmisi, qui vis me aliquid de veterum scriptorum interpretationibus paginare. Suae provectae aetatis meminit Ambrosius: Malo, inquiens, senilibus verbis de supernis rebus hallucinari tecum; id est levia ac longe inferiora loqui et scribere. Hanc datam epistolam a sene Ambrosio anno circiter 390 putat Nourrius.

In eodem studio consortem Chromatius habuit Heliodorum [Col. 0409C] Altini episcopum. Ambo fuerunt Hieronymo auctores eodem circiter anno, ut novam Tobiae versionem latinam elucubraret. Utriusque preces, instigationesque patefacit Hieronymus in ejusdem versionis praefatione: Mirari non desino, inquiens, exactionis vestrae instantiam. Exigitis enim, ut librum Chaldaeo sermone conscriptum ad latinum stylum traham, librum utique Tobiae . . . . Feci satis desiderio vestro.

Non multo post tempore, anno circiter 391 (calculos Tillemontii sequor) postularunt iidem episcopi commentarios in prophetias Osce, Amosii, Zachariae, et Malachiae, suppeditatis pecuniis ad sumptus necessariis: quorum loco misit eisdem Hieronymus, eorumque nominibus nuncupavit latinam versionem [Col. 0409D] Proverbiorum, Ecclesiastis, et Cantici Canticorum. Verba sanctissimi doctoris haec sunt: Commentarios in Osee, Amos, et Zachariam, Malachiam quoque poscitis. Scripsissem, si licuisset prae valetudine. Mittitis solatia sumptum . . . . Itaque longa aegrotatione fractus, ne penitus hoc anno reticerem, et apud vos mutus essem, tridui opus nomini vestro consecravi: interpretationem videlicet trium Salomonis voluminum, Proverbiorum, Ecclesiastis, et Cantici.

Nuncupatos quoque Chromatio legimus libros duos Commentariorum in Prophetam Habacuc. Prologum libri primi his verbis exorditur Hieronymus: Primum, Chromati episcoporum doctissime, scire nos convenit, etc. Alterius initium est: Alterum, mi Chromati [Col. 0410A] papa venerabilis, in Habacuc librum scribimus. Ipse Chromatius historicum et litteralem petierat hujus prophetiae sensum, ut in libri primi Prologo testatur Hieronymus: A me violenter, inquiens, exigis, ut . . . . historiam tibi interpreter. Hos ille suos recenset libros capite ultimo de Viris Illustribus, ubi opera memorat quae scripserat usque in praesentem annum, id est Theodosii principis decimum quartum. Incidit decimus quartus Theodosii annus in aerae vulgaris annum 392, ac incipit die 14 kal. februarias, ut Pagio placet: unde conscripti in prophetam Habacuc Commentarii tempus patet.

Latinam demum Paralipomenon, postulante Chromatio, versionem adornavit Hieronymus, eidemque nuncupavit Aquileiensi episcopo. Sic ipsum [Col. 0410B] alloquitur in praefatione; Si septuaginta Interpretum pura, ut ab eis in graecum versa 142 est, editio permaneret, superflue me, Chromati episcoporum sanctissime atque doctissime, impelleres ut hebraea volumina latino sermone transferrem. Ait ibidem S. Pater, se nuper scripsisse libram de Optimo genere interpretandi: quod Opusculum epistolare, Pammachio nuncupatum, ad annum 396, judice Tillemontio, spectat. Hunc ergo librum, qui nuper scriptus dicitur, eodem anno vel insequente, versio Paralipomenon consecuta est.

Haec sunt doctrinae, qua florebat Chromatius, praeclara testimonia: ipsumque discimus praecipuum auctorem Hieronymo fuisse, ut eximium latinae versionis voluminum Hebraeorum aggrederetur opus, [Col. 0410C] eidemque jam coepto manum ultimam imponeret. Virum excelsae mentis ipse Hieronymus celebrat in epitaphio Nepotiani ad Heliodorum anno circiter 396 scripto; ubi legimus, Eusebium, Chromatii fratrem, diem ultimum clausisse: in ejusque dormitione Fortitudinem mentis, quam Heliodoro imitandam proponit, ostendisse Chromatium.

IV. Oriente relicto, Romam venit Rufinus. Romae cum degeret, Macarii, viri litteris addictissimi, monitis precibusque impulsus, Origenis Apologiam ex graeco vertit in latinum sermonem, ediditque sub Pamphyli Martyris nomine. Quod opus Hieronymus in libris postea scriptis contra Rufinum, aperte revocans quod antea scripserat in Catalogo virorum illustrium, Eusebio Caesareensi adjudicandum contendit, [Col. 0410D] vel alteri ex Origenis sectatoribus; quin haec persuaderi opinio potuerit criticis hominibus, qui majorem ejus Apologiae partem pro certissimo Pamphyli martyris fetu habent. Id factum vero anno 397.

Insequente anno, libros , laudato Macario consulente, latio reddidit idem Rufinus cum praefatione, in qua miris laudibus Hieronymum exornat: monetque lectorem, in sua latina versione quod in illis libris adulteratum alienumque putaverat, omnino praetermissum; aut secundum eam regulam prolatum esse, quam ab ipso Origene frequenter in caeteris operibus invenerat constitutam; ac alia demum non pauca, quae obscurius dicta ab auctore fuerant, [Col. 0411A] clariore sensu exposita. Hinc jactum discordiae pomum est, quae viros amicissimos, Hieronymum, et Rufinum, nimium concitavit: excitavitque Chromatium, utrique addictissimum, ut ambos refecto amicitiae foedere conciliaret.

V. Initium ego dissidii narro, quo commoti laudatissimi viri in jurgia prolapsi sunt, seque vulgatis epistolis ac libellis mutuo prosciderunt. Jam eorum tepuerat mutuus amor in Oriente; cum dogmata Origenis, quae magno videbantur in pretio habere Joannes Hierosolymitanus et Rufinus, aversari coeperat Hieronymus veluti fidei Christianae inimica. Aterbius quidam insequebatur eo nomine Rufinum Hierosolymis: ipseque Sanctus Pater, qui veluti haereticus ex amicitia Rufini judicabatur, suam coram palamque [Col. 0411B] profiteri orthodoxiam voluit, dogmata Origenis cujus eruditionem ac studium Scripturarum, antequam haeresim plenius nosset, in juvenili aetate laudibus ornaverat, aperte damnando. Simul etiam Epiphanius, qui Hierosolymam venerat, Joannem ejus urbis episcopum redarguerat, propterea quod Origenianae doctrinae patrocinium largiebatur, fovebatque amicitiam cum Rufino. Ea data occasione, cum utroque jurgium 143 habuit Hieronymus; verum non cepit incrementa dissidium. Pristinam cum Rufino instauravit amicitiam, ac ambo junxerunt dexteras. Haec ipse narrat omnia Hieronymus libro III contra Rufinum.

Dissidii sopitos ignes latina excussit librorum de Principiis versio, quam Romae adornaverat Rufinus. [Col. 0411C] Opus ipsum plerique exsecrabantur, quod aliis in offendiculum fore timebant: arguebantque latinum Interpretem. Tunc enim Hieronymus ait in Epitaphio Marcellae ad Principiam, Navem plenam blasphemiarum Rufinum Romano intulisse portui. Adversariorum, inter quos memoro Eusebium Cremonensem, Pammachium et Marcellam, querelas ut declinaret ille, Aquileiam pergere constituit: impetravitque a Siricio papa litteras ecclesiasticas, quibus de orthodoxa in longinqua peregrinantium fide pro more illius aevi te timonium reddebatur. Siricii nempe simplicitati illusisse Rufinum, Hieronymo placet.

Obiit Siricius anno 398, die 26 novembris, ut Pagius allique probant: adeoque paulo antea Roma secesserat Rufinus. Mediolano pertransit, ubi regebat [Col. 0411D] Ecclesiam Simplicianus: ibique de quadam librorum sententia quaestionem se habuisse cum Eusebio superius laudato, ipse testatur Rufinus libro I Invectivarum in Hieronymum. Aquileiam denique pervenit aut eodem anno cadente 398, aut ineunte coeptoque 399. De his omnibus certior ab amicis factus Hieronymus, epistolam reddidit Pammachio et Oceano: in eaque luculenter exponit, quo legerit animo laudaveritque Origenem, aemulorum refellit calumnias, diluitque suspiciones hominum, plurimosque Origenis errores prodit. Dedit aliam Rufino, quem gravi serioque admonet stylo, nolle se Origenis causa laudari, cujus mala dogmata exsecrabatur: atque satius esse, si jura velit instauratae [Col. 0412A] amicitiae custodire. Novam denique sanctus Pater librorum de Principiis molitus est latinam versionem, ut quos auctor docuerat errores, diligens ac fida nova detegeret interpretatio. In furorem Rufinus agitur: duosque Invectivarum libros hoc eodem anno in Hieronymum elucubrare coepit, quibus non modo epistolam ad Pammachium et Oceanum datam, cujus exemplum ab amico Aproniano acceperat, acriore calamo refutare conatur; verum etiam eximii doctoris Commentarios in sacram Scripturam aculeatis censuris perstringit.

VI. Dolebat Chromatius Aquileiae episcopus, viros sibi amicissimos, rupto foedere, quod ambo tot annis amore conjunctos tenuerat, ira permotos in dissidia ruere. Rufini mentem et calamum alio convertere [Col. 0412B] studuit: imposuitque provinciam eidem, ut Eusebii graecam historiam in latinum sermonem transferret.

Paruit Rufinus. Digna sunt animadversione, quae disserit in praefatione: Peritorum, inquiens, dicunt esse medicorum, ubi imminere urbibus vel regionibus generales viderint morbos, providere aliquod medicamenti, vel poculi genus, quo praemuniti homines ab imminenti defendantur exitio. Quod tu quoque, venerande pater Chromati, medicinae exsequens genus, tempore quo, diruptis Italiae claustris ab Alarico duce Gothorum, se pestifer morbus infudit, et agros, armenta, viros longe lateque vastavit, populis a Deo tibi commissis feralis exitii aliquod remedium quaerens, per quod aegrae mentes ab ingruentis mali 144 contagione [Col. 0412C] subtractae melioribus occupatae studiis tenerentur, injungis mihi, ut ecclesiasticam historiam, quam vir eruditissimus Eusebius Caesareensis graeco sermone conscripsit, in latinum vertam: cujus lectione animus audientium vinctus, dum notitiam rerum gestarum avidius petit, oblivionem quodammodo malorum quae gererentur, acciperet. Provinciam impositam explevit Rufinus, additis Eusebianae historiae duobus libris, proprio marte elucubratis. Neque tamen, dum hanc spartam adornabat, mitior erga Hieronymum effectus est: coeptis Invectivarum libris insimul conscribendis insudabat, quos anno 401 vulgavit.

VII. Rufini allata verba primam exhibent Alarici Gothorum regis irruptionem in Italiam, ac tempus et annum patefaciunt, quo ipse in Eusebianae historiae [Col. 0412D] versionem incumbebat. Prosper in chronico sub consulibus Stilicone et Aureliano, qui annum aerae christianae 400 aperuerunt, haec habet verba: Gothi Italiam, Alarico et Radagaiso ducibus, ingressi; itemque sub consulatu Arcadii V et Honorii V anno Christi 402 Adversus Gothos vehementer, utriusque partis clade, Pollentiae (quae Liguriae oppidum erat) pugnatum est; migravitque in Pannonias Alaricus. Irruptionem: Radagaisi simul cum Alarico non pauci inficiantur. Putant alii, Alaricum anno 401 provecto in Pannonias regressum, iterum insequente anno irrupisse in Italiam. Pugnam quoque ad Pollentiam ad annum 403 differunt: et anno sequenti illigant Radagaisi ingressum, ut et ipse regiones Italiae pertentaret.

[Col. 0413A] Sed unanimi contra Baronium consensu prima Alarici irruptio ad annum Christi 400 jam referri solet. Hanc Jornandes de Rebus Geticis cap. 29 his verbis describit: Mox ut ergo antefatus Alaricus creatus est rex, cum suis deliberans, suasit suo labore quaerere regnum, quam alienis per otium subjacere: et sumpto exercitu, per Pannonias, Stilicone et Aureliano consulibus, et per Sirmium dextro latere quasi viris vacuam intravit Italiam. Prima furorem ejus passa est Venetia inferior, quam postea provinciam Forojuliensem dixerunt: ibique rex Gothus agros, armenta, viros, longe lateque vastavit, populisque a Deo commissis Chromatio ferale exitium minitabatur. Itaque anno 400 latinam historiae ecclesiasticae ab Eusebio conscriptae adornandam, injungente Chromatio, versionem [Col. 0413B] suscepit Rufinus, complevitque.



145 CAPUT XI.

De Origenis damnatione: ipseque Rufinus in crimen vocatus, apologiam scribit. Origeniana dogmata damnat Theophilus Alexandriae, Anastasius Romae, Venerius Mediolani, Chromatius Aquileiae. Origenis causam distinguit pontifex a causa Rufini, quem divino reservat judicio. Hieronymi dicta exponuntur. Ab eodem Rufino abjudicatur libellus palinodiae sub ejus nomine vulgatus. De auctore ejusdem conjecturae.

I. Jamdiu mota in Oriente adversum Origenis doctrinam quaestione, damnationem ejus urgebat Theophilus Alexandrinus: eademque Romae agitabatur causa, cui latina versio librorum de Principiis, quam Rufinus confecerat, ansam dederat. Ipse Rufinus vocabatur in crimen. Tunc adducti testes (Hieronymi verbis utor in Epitaphio Marcellae) qui prius a [Col. 0413C] Rufino et asseclis eruditi, et postea ab haeretico fuerant errore correpti: ostensa multitudo deceptorum, qui latine versos libros parum cauti legebant: impia quoque ingesta volumina, quae emendata manu scorpii (id est Rufini) monstrabantur. Ne crimen, si quod esset, inultum maneret, acciti sunt Romam frequentibus litteris haeretici (hoc appellantur nomine Rufinus, et asseclae): neque venire ausi. Imo tantum romanae urbis (ejusdem Hieronymi verba sunt libro III contra Rufinum num. 21) judicium fugit ipse Rufinus; ut magis obsidionem barbaricam, quam pacatae urbis voluerit sententiam sustinere. Alarici irruptionem intelligit, qui agros Aquileienses, Italiam ingressus, occupavit, vastabatque.

Fidei suae, quam denigrari aegre sentiebat, prolixam [Col. 0413D] apologiam, cum Romam accitus proficisci non potuerit, aut noluerit, attuleritque excusationem, ad Anastasium romanum pontificem misit Rufinus: Audivi, inquit, quosdam, cum apud Beatitudinem tuam controversias sive fide, sive de aliis nescio quibus quaestionibus commoverent, etiam mei nominis fecisse mentionem. Et tua quidem Sanctitas, velut ab ipsis incunabulis per ecclesiasticae traditionis regulas instituta, de absente, sibique bene et in fide et in charitate Dei cognito, calumniantibus non accommodavit auditum. Ad me tamen quoniam appetitae existimationis meae fama pervenit, aequum putavi ut quoniam ipse post triginta fere annos parentibus redditus sum; et durum satis atque inhumanum erat, si tam cito desererem eos, quos tam tarde [Col. 0414A] reviseram; simul et quia tam longi itineris labor fragiliorem me reddit ad iterandos labores, litteris meis satisfacerem Beatitudini tuae: non ut de sancta mente tua, quae velut quoddam Dei sacrarium aliquid iniquum non recipit, maculam suspicionis abstergerem; sed ut aemulis adversum me oblatrantibus, baculum quemdam tibi confessionis meae, quo abigerentur, offerrem. Edit ergo fidei suae expositionem, quidve sentiat verbis disertissimis declarat de Trinitate, de Verbi Dei Incarnatione, de Resurrectione, de Judicio diaboli, de Animarum origine: seque demum Origenis, 146 cujus opera quaedam latine reddiderat, interpretem profitetur, non defensorem.

II. Interim Theophilus Alexandrinus libros Origenis interdixerat fidelibus, idemque Romae praestiterat [Col. 0414B] Anastasius. Utrumque discimus ex ejusdem pontificis epistola ad Simplicianum, utique Mediolanensem episcopum, quam Dominicus Vallarsius in sua divi Hieronymi operum Veronensi editione antea ineditam primus vulgavit. Haec legimus: Theophilus frater et coepiscopus noster circa salutis commoda non desinit vigilare, ne Dei populus, per diversas ecclesias Origenem legendo, in magnas incurrat blasphemias . . . Nos (etiam) in urbe Roma positi . . . ne quis contra praeceptum legat haec quae diximus, damnavimus . . . Hoc praeceptum tenentes, illud quidquid est fidei nostrae contrarium, ab Origene quondam scriptum, judicavimus a nobis alienum, atque punitum. Simpliciani obitum Mediolanensia monumenta die 18 kalendas septembris anni 400 consignant: unde datae epistolae [Col. 0414C] tempus definiri jam potest.

Eodem anno in synodo Alexandrina a Theophilo convocata solemnior prodiit Origenis damnatio, quam Encyclicae Palaestinis et Cypriis episcopis inscriptae complectuntur. Vulgavit eas laudatus Vallarsius ex antiquissimo codice ms. Mediolanensi bibliothecae Ambrosianae, olim S. Columbani Bobiensis: vocatisque ad examen nonnullis difficultatibus, contradicentes ut videntur chronologiae calculos conciliat. Pari ardore in Origenem commotus Anastasius, Origeniana proscripsit dogmata, damnationis sententia missa ad Venerium, qui Simpliciano in sedem Mediolanensem suffectus fuerat. Id ipse testatur in epistola, quam anno 401 ad Joannem Hierosolymitanum dedit: Qua re moti, inquiens, qualem epistolam (utimur [Col. 0414D] editione Petri Coustantii) ad Fratrem et coepiscopum nostrum Venerium diligentiori cura perscriptam parvitas nostra transmiserit, ex subditis poteris comprobare. Periit illa, aut latet adhuc in bibliothecarum forulis.

Hanc in Origenem latam sententiam damnationis eodem cum Anastasio et Venerio comprobasse Chromatium Aquileiensem spiritu, luculentissime testatur Hieronymus libro II contra Rufinum, num. 22. Beati Episcopi, inquiens, Anastasius, et Theophilus, et Venerius, et Chromatius, et omnis tam Orientis, quam Occidentis Catholicorum Synodus . . . . . pari sententia, quia pari et spiritu, illum (Origenem) haereticum denuntiant populis.

[Col. 0415A] III. Haec Joannes Hierosolymitanus cum accepisset, Anastasium consulit per epistolam, num Rufinus ob versos e graeco in latinum sermonem saepe dictos libros de Principiis, damnandus esset? Reddit Joanni epistolam anno 401 Anastasius, qui Origenis causam distinguit a causa Rufini, et hanc divino reservat judicio. Pontificis mentem ex ejusdem epistola colligo, quam severo inito examine Petrus Constantius tomo I Epistolarum romanorum pontificum illustrat, Joannis Garnerii editione ac sententia rejectis. Sic habet vero num. 2 et 3: Rufinus, de quo me consulere dignatus es, conscientiae suae divinam habet arbitram Majestatem, apud quam se integro devotionis officio ipse viderit, qualiter debeat approbare. Origenes autem, cujus in nostram linguam composita derivavit, [Col. 0415B] antea et quis fuerit, et in quae processerit verba, nostrum propositum nescit. Quod vero sit animi mei studium, 147 cum tua paulisper super hoc conferam Sanctitate. Hoc igitur mente concepi, quod urbis nostrae populis de translatis Origenis lectio patefecit: quadam puris mentibus velut nebula caecitatis injecta, fidem Apostolorum et Majorum traditione firmatam, velut deviis anfractibus, illum voluisse dissolvere. Hoc est: aliam Origenis causam esse docet, aliam Rufini. Hujus conscientiae apud arbitram divinam Majestatem notissimae relinquendum consilium censet, quo latinam Origenis interpretationem exsecutus fuerit; unde judicium de Rufino sustinet Anastasius. Quae sequuntur de Origene, hunc sensum efferunt: Cum scopus noster sit de nomine Rufini, de quo uno a te consultus [Col. 0415C] sum; nostri hujus idcirco propositi non est indagare, quis Origenes fuerit. Quod tamen mei animi studium, quis affectus erga eum, quae de illo sententia sit, paucis aperiam. Patefecit namque de libris ejus translatis lectio, ipsum voluisse, injecta puris mentibus caecitatis nebula, fidem dissolvere, quam firmat Apostolorum ac Majorum traditio. Hinc ille, quem Anastasius docet voluisse fidem christianam dissolvere, Origenes est, non Rufinus; hoc enim loco veluti raptim, et extra propositum, Joanni Hierosolymitano significat, quid ipse de Origene sentiat.

Intermissam de Rufino repetit orationem num. 4, Discere, inquiens, hoc loco libet, quid agat in Romanam linguam ista (Origenis librorum a Rufino adornata) [Col. 0415D] translatio? Pontificis judicium accipe: Approbo, si accusat Auctorem, et exsecrandum factum populis prodit, ut justis tandem odiis teneatur, quem jamdudum fama constrinxerat. Si vero Interpres tantorum malorum consensum praestat, et legenda prodit in populis: nihil aliud sui opera laboris exstruxit, nisi ut propriae veluti mentis arbitrio haec, quae sola, quae prima, quae apud catholicos Christianos vera fide jam exinde ab Apostolis in hoc usque tempus tenetur, inopinatae titulo assertionis (seu titulo novae per Origenem invectae doctrinae) everteret. Ubi Origenis dogmata, quae in latina Rufini versione prodebantur, absque ulla ambage iterum damnat Anastasius. Rufini vero nulla apparet absoluta condemnatio. Hypothetice loquitur [Col. 0416A] Romanus pontifex. Approbat, si Rufinus interpres damnet Auctorem, ejusque iniqua dogmata exsecretur: anathema fert, si dogmatibus Origenianis latine redditis consensum praestet.

Eadem utitur Anastasius oeconomia num. 5, ubi primum multiplicis erroris damnat Origenem: deque Rufini conscientia, consilioque se minus sollicitum praebet: Absit, inquit, hoc ab Ecclesiae Romanae catholica disciplina. Numquam profecto eveniet, aliqua ut haec (Origenis dogmata) admittamus ratione, quae jure meritoque damnamus. Quapropter illa toto orbe Christi Dei nostri diffusa providentia probare dignabitur, accipere nos omnino non posse quae Ecclesiam maculent, probatos mores evertant, aures circumstantium vulnerent, jurgia, iras, dissensionesque disponant: [Col. 0416B] quae sunt exsecranda Origenis dogmatum veluti genera. Qua re moti, qualem epistolam ad Fratrem et Coepiscopum nostrum Venerium diligentiori cura perscriptam parvitas nostra transmiserit, ex subditis poteris comprobare. Ad Venerium missa epistola dicitur diligentiore studio perscripta, ut appareat discrimen a breviore altera, quam ad Simplicianum dederat. 148 In utraque vero damnatum Origenem, ejusque lectionem fidelibus interdictam, scimus.

Ad Rufinum redit: Unde igitur, inquiens, habeat secum ille qui transtulit, servetque sibi hanc conscientiam, non superflua laboro formidine, neque inani timore sollicitor. At sollicitudinem suam contra Origeniana commenta pergit Pontifex declarare: Mihi certe, inquiens, cura non deerit, Evangelii fidem circa [Col. 0416C] meos custodire populos: partesque corporis mei per spatia diversa terrarum, quantum possum, litteris convenire, ne qua profanae interpretationis origo subrepat, quae devotas mentes, immissa sui caligine, labefactare conetur. Pastorali officio functus ille fuerat, tum Origenis lectionem interdicendo, tum Origeniana dogmata condemnando: simulque invigilabat, ne caligo per latinam versionem immissa devotas simplicesque mentes labefactaret: Hinc illud quoque, inquit, quod evenisse gaudeo tacere non potui, beatissimorum principum nostrorum manasse responsa, quibus unusquisque Deo serviens ab Origenis lectione revocetur: damnatumque sententia principum, quem lectio rerum profana prodiderit. Priorem, quam tulerant Theophilus Alexandrinus, et Anastasius papa inhibitionem, secuta [Col. 0416D] sunt Honorii et Arcadii responsa, quae tamen exciderunt, aut nondum edita latent. Probabile censet Coustantius, Origene a Theophilo ejusque synodo Alexandrina damnato, interdictaque Operum illius lectione, ut fortius Origenistae absterrerentur, imperialia edicta, quae postulaverant orthodoxi Patres, lata fuisse.

Sequitur Anastasius: Hactenus sententiae meae forma processit. Ac si diceret; hactenus quid sentiam exposui. Ait demum num. 6: Quod te vero vulgi de Rufino querela sollicitat ut quosdam magis suspicionibus persequaris, hanc tuam opinionem constringam divinae lectionis exemplo, sicut scriptum est: Non sic homo ut Deus, nam Deus videt in corde, homo videt [Col. 0417A] in facie. Joannem scilicet monet Anastasius, ne tam facile livoris et invidiae velit eos suspectos habere, qui Rufini latinam translationem vocabant in crimen, cum livor internum sit malum solius Dei oculis compertum: Itaque, Frater charissime, omni suspicione seposita, Rufinum propria mente perpende, si Origenis dicta in latinum transtulit, et probavit: nec (enim) dissimilis a reo est, qui alienis vitiis praestat assensum. Quemadmodum enim num. 4, conscientiae Rufini negotium omne reliquit: ac priusquam de illo quidpiam definiat, discere cupit, auctoremne accuset cujus interpres fuit, an errores ejus complectatur assensu: ita et nunc hortatur Joannem, ut ab omni suspicione liber, ad explorandum Rufini consilium enitatur: Illud tamen tenere te cupio, ita haberi a [Col. 0417B] nostris partibus (a nostra regione, et urbe Roma) alienum (ac dissitum, Aquileiae namque commorabatur), ut quid agat, et ubi sit, nec scire cupiamus. Nec enim se velle de mente et consilio ejus anxium et sollicitum esse, superius dixerat: Ipse denique viderit; ubi possit absolvi: non a lata sententia, cujus nullum tota in epistola vestigium; sed a suspicionibus, quae de illo ferebantur.

IV. Nihil igitur jure et merito designari potest, quod Rufini damnationem sonet in epistola Anastasiana. Neque pro anathemate in ipsum lato allegari eadem epistola debet 149 juxta Garnerii editionem; cum ipsum admoneat Coustantius, plures arbitratu suo mutationes induxisse, lectionesque varias ad praeconceptam opinionem accommodasse. Hinc vero, si [Col. 0417C] damnatum Rufinum in aestu disputationis dixerit Hieronymus, mitiore sensu exponendus est ad mentem Anastasii, qui judicium omne in hocce negotio suspensum voluit.

Ait ille libro III contra Rufinum num. 15: Quomodo susceperit Italia (ut Rufinus jactabat) quod Roma contempsit? Episcopi susceperint, quod sedes apostolica condemnavit? Haec profert S. Pater de Apologia quam Anastasio obtulerat Rufinus. At enim damnata dicitur Apologia, quia contempta: eamque papa Anastasius idcirco contempsit, quia in epistola ad Joannem Hierosolymitanum nullam ejus mentionem ingerit, nec ullam ejusdem rationem habere voluit.

Illa quoque Hieronymi verba objiciuntur, quae libro II contra Rufinum legimus num. 13: Si non vis [Col. 0417D] audire Fratrem monentem, audias Episcopum condemnantem; itemque alia in Epitaphio Marcellae Viduae num. 10: Acciti frequentibus litteris haeretici (Rufinum et asseclas intelligit) ut se defenderent, venire non sunt ausi: tantaque vis conscientiae fuit, ut magis absentes damnari, quam praesentes coargui maluerint. Quae omnia, et si qua paria sunt, id unum significant: Origene per Anastasium damnato, eos omnes pariter anathemate perculsos haberi, qui erroribus ejus implicati essent. quod suspicabatur de Rufino et asseclis Hieronymus. Hanc ejus mentem aperiunt verba, quae libro II citato contra Rufinum eodem num. 13 leguntur: Cur translaturus haeretica, in defensionem eorum praemittis quasi Martyris (Pamphyli) librum? [Col. 0418A] Et id Romanis auribus ingeris, quod translatum totus orbis expavit? Aut certe si ideo interpretaris, ut eum haereticum arguas, nihil de graeco mutes, et hoc ipsum testare: quod prudentissime Papa Anastasius in epistola, quam contra te scribit ad Episcopum Joannem, suo sermone complexus est: me liberans, qui id feci; et te arguens, qui facere noluisti. Condemnationem innuit, quae legitur in Epistola Anastasii, non absolutam, sed hypotheticam. Sed in eo ab Anastasio differt Hieronymus; quod ille judicium suspendit, factamque a Rufino in ejus conscientiae consilium interpretationem transfert: hanc vertit Hieronymus in malam partem, ac pronus est in judicium malae conscientiae.

V. Libellum palinodiae profert ex bibliotheca [Col. 0418B] Vaticana depromptum Henricus Norisius libro I Historiae Pelagianae, capite 3, quo Rufinus errores partim abs se assertos, partim sibi imputatos ejurat. Hanc ipsum cecinisse palinodiam putat ille, Romae post obitum Anastasii coram Innocentio I, qui in ejus locum sedemque anno 401 suffectus est.

Libelli titulum accipe, Inc. propter fidem. Priora verba sunt: Propter venerationem sanctorum locorum, Hierosolymarum, et Bethleem, venimus: et intelleximus plures fratres in nobis scandalizari, eo quod audiverint, nos multa haeretica, et quae contra fidem Ecclesiae veniunt, profiteri. Itaque Deo praesente testamur, quae infra scripta sunt nos ex parte sensisse per errorem, et praesenti tempore condemnare: alia autem, in quibus falso infamamur, nec dixisse nec dicere; et contraria, [Col. 0418C] quae in aliis suspicamur, posuisse atque damnasse. 150 Sequuntur anathematismi duodecim quibus Origeniana doctrina repudiatur, et ortae ex eo fonte damnantur haereses Pauli Samosateni, Arii, Apollinaris et Photini. Idemque desinit libellus his verbis: Finis de fide de nomine Rufini.

Libellum eumdem vulgavit Joannes Garnerius inter opera Marii Mercatoris, epistolae ab Anastasio ad Joannem Hierosolymitanum datae subjunctum. Priora verba sic efferuntur: Propter venerationem sanctorum locorum, Hierosolymam et Bethleem venimus, et intelleximus plures fratres in nobis scandalizari. Haec sine dubio sana lectio est: neque convenientem aliquem sensum reddere potest superior lectio Norisiana. Verum etiam eodem haec verba [Col. 0418D] legi modo in ipso codice Vaticano, quem Norisius adhibuit, testatur Dominicus Vallarsius apud Ballerinos Fratres: quibus postulantibus, codicem eumdem, dum Romae diversaretur, diligentissime inspexit. Quomodo ergo hunc libellum scripserit Rufinus Romae coram Innocentio pontifice, ut in gratiam sedis apostolicae rediret? Libelli auctor dicitur, propter venerationem sanctorum locorum venisse Hierosolymam et Bethleem: ibique errores partim assertos, partim imputatos condemnasse, ut satis fratribus faceret qui scandalum patiebantur. Haec Rufino Aquileiensi nullo modo conveniunt.

Alii duo Rufini occurrunt in Epistolis divi Hieronymi. Alter est, de quo S. Pater in epistola ad Rufinum [Col. 0419A] Aquileiensem anno 399 data sic habet: Frater meus Paulinianus necdum de patria reversus est, et puto quod eum Aquileiae apud S. Papam Chromatium videris. Sanctum quoque presbyterum Rufinum ob quamdam causam per Romam Mediolanum misimus, et oravimus ut nostro animo et obsequio vos videret. Hic erat Hieronymi discipulus, ex Bethleemitico secessu in Italiam negotii alicujus peragendi gratia missus.

Ad Rufinum alterum ejusdem Hieronymi habetur epistola, quam anno praecedente 398 datam pluribus evincit Dominicus Vallarsius. In codicibus mss. bene multis inscriptio legitur ad Rufinum presbyterum Romanum: ipsumque recens Hieronymo amicum factum, quae num. 6 leguntur verba, satis evincunt. Ait enim Hieronymus: Haec ipsa in lectulo decumbentes, [Col. 0419B] longaque aegrotatione confecti, vix Notario celeriter scribenda dictavimus, non ut impleremus materiam, sed ne tibi in principio amicitiarum aliquid imperanti (Expositionem postulaverat de Judicio Salomonis) videremur negare. Si quispiam vero Rufinus libellum palinodiae, de quo agimus, ediderit, non alter, sed primus fortasse fuerit, quem in Occidentem ab Hieronymo missum vidimus. Fateri tamen debemus, priora ejusdem libelli verba haud ipsi bene et apte convenire, quae hominem exhibent, Hierosolymam et Bethleem proficiscentem propter venerationem sanctorum locorum. An is dici queat Rufinus Hieronymi discipulus, qui ex cremo Bethleemitica, quam dudum cum Hieronymo incolebat, negotii peragendi causa in Occidentem missus fuit, ad eamdem cremum reversurus?

VI. Libellum eumdem, repertum in bibliotheca Monasterii Bobiensis, testatur Joannes Mabillonius in Itinere Italico, hoc modo inscriptum legi: Abbreviatio Fidei catholicae exposita a S. Hieronymo, ut quidam in haeresim lapsi corrigerentur. Hieronymo 151 tribuendum Opusculum, nemo dixerit: verum ex diversa inscriptione quae in mss. codicibus habetur, facile conjicerem, neque ab aliquo Rufino vere illud editum esse, sed ab alio potius confictum suppositumque, cui per otium placuerit Hieronymi doctrinam Origenianis dogmatibus adversam colligere.

Attentiore mente si perpendas libelli anathematismos, adoptatam noveris doctrinam, quae Hieronymo placebat, tametsi ab aliis Ecclesiae Patribus [Col. 0419D] aevo illo pro certa non habebatur. In duodecimo anathematismo haec habentur: Qui dicunt animas prius fuisse quam natae sunt, et non cum corpore secundum exemplum primi hominis a Deo quotidie fieri, anathema sit. In hanc sententiam abiit semper Hieronymus, quae singulas rationales animas, nascentibus hominibus, creari novas tenet. Rufinus Aquileiensis in Apologia ad Anastasium variantes hocce de argumento opiniones refert: Audio, inquiens, et de anima quaestiones fieri . . . . Legi quosdam dicentes, quod pariter cum corpore per humani seminis traducem etiam anima diffundatur . . . . . Alii asserunt, quod formatis in utero corporibus, Deus quotidie faciat animas, et infundat. Alii quod factas jam olim, id est [Col. 0420A] tunc cum omnia Deus creavit ex nihilo, nunc eas judicio suo dispenset in corpore. Dubium se haerere, atque perplexum, testatur ille: Ego vero cum haec singula legerim, Deo teste, dico quia hucusque ad praesens certi et definiti aliquid de hac quaestione non teneo. Augustini nescit nemo perplexitatem, imo satis propensam mentem in propagationem animarum ex traduce. Revocatam hanc a S. Doctore in epistola ad Optatum opinionem, putat Bellarminus: immerito sane, cum fateatur num. 2 numquam fuisse ausum, de hac quaestione definitam proferre sententiam. Eos quidem num. 18 inconsideratae temeritatis arguit, qui propaginem animarum defendunt; non quia existimaret, erroneam et Scripturis adversam ab illis defendi sententiam: verum quod eamdem pervicacius, [Col. 0420B] quam par esset, tutarentur. Interim Hieronymus constantissime sentiebat in libro contra Joannem Jerosolymitanum num. 22: Quotidie Deum fabricari animas: quod etiam libro III contra Rufinum num. 28 dogma vocat Ecclesiasticum. Hanc Hieronymi doctrinam tuebatur, qui praedictum efformavit anathematismum, dicendumque anathema proposuit iis, qui contrarium sentirent.

Dignus quoque animadversione est primus anathematismus, quo haec efferuntur: Qui dicunt Diabolo, et Daemonibus et impiis, hoc est Gentilibus, Judaeis, Samaritanis, omnibusque haereticis (exceptis christianis, qui rectam fidem sequuntur, et peccatores sunt), aliquando parcendum et poenas eorum non esse perpetuas, anathema sit. Exceptio de Christianis intellecta, [Col. 0420C] qui rectam fidem sequuntur, et nihilominus cum lethali culpa decedunt, christianae doctrinae repugnat. Satis est hoc loco animadvertere: praedictum anathematismum, sive doctrinam spectes, sive solummodo verba, ex Hieronymi operibus decerptum esse. Ait enim postremo capite Commentarii in Isaiam: Sicut Diaboli, et omnium negatorum, atque impiorum, qui dixerunt in corde suo, Non est Deus, credimus aeterna tormenta: sic peccatorum atque impiorum, et tamen Christianorum, quorum opera igne probanda atque purganda sunt, moderatum 152 arbitramur et mixtam clementiae sententiam judicis. Paria scribit in Dialogo I contra Pelagianos num. 28: Si autem Origenes omnes rationabiles creaturas dicit non esse perdendas, et Diabolo tribuit poenitentiam, [Col. 0420D] quid ad nos? qui et Diabolum, et satellites ejus, omnesque impios, et praevaricatores dicimus perire perpetuo: et Christianos, si in peccato praeventi fuerint, salvandos esse post poenas. Nolim de mente Hieronymi disputare: ejusque verba catholico sensu exponantur de purgatoriis poenis, si placeat, per me licet, ac lubens consentio. Habeo tamen, ex ipsius Sancti Patris doctrina et verbis depromptum esse anathematismum, quo de agimus.

Quidni ergo conjici potest, quempiam fuisse, qui cum animadverteret in libro III Hieronymi contra Rufinum num. 23, tum ipsum S. Patrem veluti haereticum ex ejusdem Rufini amicitiis ab Aterbio judicatum aliquando fuisse, tum Aterbio satis ipsum fecisse [Col. 0421A] damnatione dogmatum Origenis; inde sumpserit ansam libellum scribendi, in quo Hieronymi doctrina proponeretur, atque contraria dogmata anathemate percellerentur? Fortasse namque censuit otiosus Auctor, non aliter Hieronymum satis fecisse Aterbio, quam per libellum palinodiae, in quo damnatio dogmatum Origenis contineretur. Hinc vero proclive fuit, libellum eumdem tum Hieronymo adscribi, ut in Codice Bobiensi; tum Rufino, sive Aquileiensi, sive discipulo Hieronymi, ut in aliis codicibus.



CAPUT XII.

Ruptam dolet inter Hieronymum et Rufinum amicitiam Augustinus. Hieronymum ad silentium hortatur Chromatius. Rufino in Aquileiensium presbyterorum album ascripto favet. Cum eodem Rufino colit amicitiam Paullnus Nolanus. Chromatio, Gaudentio Brixiano, aliisque [Col. 0421B] nuncupat Rufinus opera sua. Joannis Chrysostomi, sede Constantinopolitana deturbati, causam in Occidente strenue tutatur Chromatius.

I. Interim scriptis libellis Rufinus et Hieronymus pugnabant. Duos ille Invectivarum libros, quos anno 399 inceperat, vulgavit anno 401, contra Hieronymum. Hisce nondum lectis, sed ex ore tantum amicorum ex parte auditis edita respondet S. Pater anno insequente Apologia, in duos pariter tributa libros. Epistolam reposuit Rufinus: simulque invectivarum libros misit, quibus tertium opposuit Apologiae librum Hieronymus.

Ruptam inter illos dolebat amicitiam Augustinus. Aculeatos Rufini libros perstringit, simulque suaves animi sui sensus Hieronymo exponit in epistola 73, [Col. 0421C] alias 15, anno circiter 404 scripta. Inquit enim num. 6: Nescio quae scripta maledica (Rufini Invectivarum libri) super tuo nomine ad Africam pervenerunt. Accepimus tamen, quod dignatus es mittere, illis respondens maledictis. Quo perlecto, fateor, multum dolui: inter tam charas familiaresque personas, cunctis pene Ecclesiis notissimo amicitiae vinculo copulatas, tantum malum exstitisse discordiae . . . . . Quis 153 amicus non formidetur, quasi futurus inimicus, si potuit inter Hieronymum et Rufinum hoc quod plangimus exoriri? Et num. 10: Hoc magnum et triste miraculum est, ex amicitiis talibus ad has inimicitias pervenisse: laetum erit, et multo majus, ex inimicitiis talibus ad pristinam concordiam revertisse.

II. Mitiores animos Hieronymo ingerere studebat Chromatius Aquileiensis: idque admonitione sua [Col. 0421D] obtinuit, ut ambo novis abstinerent scriptis, quibus invicem lacesserentur. Rufinum praesentem auctoritate sua urgebat, ut jurgio finem imponeret: neque sane responsum dedit ad tertium Apologiae librum, quem Hieronymus vulgaverat. Litteris etiam ad Hieronymum datis, finem obtinuit simultatum, quem vehementissime optabat.

Rem ipsam testatam reliquit Sanctissimus Vir libro III contra Rufinum num. 2, ubi causam profert, propterea quod, commonitione Chromatii neglecta, librum eumdem conscripserit: Testem, inquiens, invoco Jesum, me ad commonitionem S. Papae Chromatii voluisse reticere, et finem facere simultatum, et [Col. 0422A] vincere in bono malum: sed quia minaris interitum nisi tacuero, respondere compellor, ne videar tacendo crimen agnoscere, et lenitatem meam malae conscientiae signum interpreteris. Abstinuit deinceps jurgio, scriptoque Hieronymus: quamquam data occasione non sine contemptu de Rufino scribit, sive adhuc vitam agente, sive denato.

III. Suam Rufino communionem, et amicitiam negavit nunquam Chromatius, ipsumque habuit coluitque inter charos Aquileiensis Ecclesiae presbyteros. Rem hanc paulo fusius declaro, quam Henricus Norisius inficiatur. Monastico addictus instituto Rufinus, simulque laicus, post baptisma susceptum discessit Aquileia anno 371 aut sequente. Nondum presbyter initiatus fuerat juxta calculos Tillemontii [Col. 0422B] anno 386, quo ipsum, et Hieronymum, atque Melaniam invisit Hierosolymis et Bethleem Palladius, Lausiacae historiae Auctor. Sic enim ait capite 3: Cum Melania seniore vixit etiam nobilissimus, et moribus simillimus, et fortissimus Rufinus, ex Aquileia civitate Italiae, , qui postea dignus est habitus presbyteratu; quo non est inventus inter homines nec doctior, nec mitior.

In epistola S. Epiphanii ad Joannem Hierosolymitanum data, et a Hieronymo latine reddita, quae ad annum 394 spectat, presbyterum Rufinum appellatum legimus. Ipsum fortasse Joannes, a quo magno in pretio habebatur, presbyterum initiavit. Ordinatum vero titulo Monasterii, nullus dubito: qua ratione laudatus Epiphanius in eadem epistola scribit, [Col. 0422C] Paulinianum Monachum S. Hieronymi fratrem a se presbyterum consecratum ad divina in Coenobio Bethleemitico mysteria celebranda; eo quod sancti presbyteri Hieronymus et Vincentius, propter verecundiam et humilitatem nollent debita nomini suo exercere sacrificia. De variis Ordinationum titulis late ac praeclare agit Christianus Lupus in notis ad canonem 6 concilii Chalcedonensis.

Post annum 398 reducem Rufinum in patriam et urbem Aquileiam, Aquileiensi clero extra septa Monasterii aggregatum a Chromatio, colligere possumus ex Gennadio vetusto scriptore, qui capite 17 de Viris 154 illustribus Rufinum Aquileiensem presbyterum vocat. Id inficiatur Norisius, cujus haec verba sunt libro I Historiae Pelagianae, capite 2: [Col. 0422D] Neque post reditum a Chromatio antistite in suum clerum ascriptus videtur: etenim paulo post inde discessit, Orientem repetiturus. Falli puto Virum doctissimum. Aquileia ante annum 407 discessisse Rufinum, probari non potest, ut infra dicendum. Verum etiam ascribi clericos aevo illo potuisse alicujus Ecclesiae albo, quin ibidem permanentem sedem haberent, ostendit Tillemontius exemplo Paulini Nolani, qui in epistola 3, alias 45, ad Alypium, num. 4, refert: Ambrosium Mediolani Antistitem suo se clero vindicare voluisse, ut etsi diversis locis degeret, ipsius presbyter censeretur.

IV. Neque solum Chromatius, verum etiam plerique sanctissimi viri, qui hac aetate florebant, [Col. 0423A] communionem Rufino Ecclesiasticam largiebantur, ab Anastasio damnatum minime putabant, fovebantque cum ipso amicitiam. Habentur Paulini Nolani epistolae plures ad ipsum. Hoc loco eam liceat expendere, quae apud Lebrunum 28, alias 9, ad Sulpicium Severum data est, ex qua discimus: tum Severum Paulino quoddam misisse commonitorium plurium difficultatum, quas in Historia Sacra texenda offenderat, sibique expediri optabat: tum ab eodem Paulino commonitorium idem transmissum ad Rufinum, ut ipse pro ea, qua pollebat, eruditione Severi difficultates explanaret. Ita vero amplissimo celebrat Rufinum elogio: Praeterea autem jussisti, nimium opulenter tibi de paupere tuo blandiens, ut quae de annalibus non unius gentis, sed generis humani fugerent, [Col. 0423B] ego videlicet quasi peritior edocerem . . . Attamen quod de meo non habui, de fratris unanimi opulentiore thesauro petivi; et ipsam annotationem, quam Commonitorii vice miseras, litteris meis inditam, direxi ad Rufinum presbyterum, sanctae Melaniae spiritali in vita comitem, vere sanctum et pie doctum, et ob hoc intima mihi affectione conjunctum. Si ille has, quae merito te permovent de annorum sive regnorum non congruente calculo, hiantis historiae causas non ediderit, qui et scholasticis et salutaribus litteris (sacris et humanioribus) graece juxta ac latine dives est, vereor ne apud alium in his regionibus (Italiae) frustra requiramus.

Mentio Melaniae senioris, cum qua spiritalem vitam in Aegypto et Hierosolymis plures annos transegerat [Col. 0423C] Rufinus, reditum ejusdem pientissimae viduae in Italiam indicare videtur. In sequente sane epistola ad eumdem Severum data, laudes ejus amplissime persequitur Paulinus: ipsamque narrat ex Hierusalem post quinque lustra remeantem se hospicio excepisse. Ubi annos viginti quinque commorationis Hierosolymitanae numerat ille, septem autem supra viginti Palladius in Historia Lausiaca.

Reditum Melaniae anno 402 illigant editores Benedictini Operum S. Augustini tomo II in praefatione, Lebrunus in nova Operum S. Paulini Nolani editione, et Tillemontius nota 2 in Vitam S. Melaniae. Pagium adversantem novimus, cujus sententia est: Rufinum simul cum Melania, tum iter in Orientem suscepisse, tum in Italiam remigrasse. Prioris Chronographiae [Col. 0423D] calculis acquiescimus, quos egregie pluribus argumentis vindicant ac asserunt Petrus et Hieronymus Fratres Ballerini, presbyteri 155 Veronenses libro I Observationum in opera Henrici Norisii capite 2, num. 5. Hinc Paulinus praedicto Rufinum exornat elogio post magnos in ipsum Romae tumultus concitatos. Accedit confirmatio ex epocha conscriptae a Sulpicio Severo Historiae Sacrae, quam ducere animo conceperat usque in Stiliconem consulem, ut ait libro secundo, annum scilicet Christi 400. Hoc igitur anno historiam suam adornabat Severus, eamque uno vel altero post anno absolvit: eodemque circiter tempore difficultatum, quas offendebat Severus, commonitorium acceptum misit ad Rufinum [Col. 0424A] Paulinus, ut dubia solveret, quae communis amici mentem animumque vexabant.

V. Operam ille suam, vitamque insumebat in homiliis Origenis in Sacram Scripturam latio reddendis, aliisque proprio marte concinnandis elucubrationibus, quas viris eximiis, quorum fruebatur amicitia et consuetudine, nuncupabat. Chromatio Aquileiensi homilias in librum Josue latine redditas obtulit, ipsumque in epistola nuncapatoria quae falso in vulgatis Hieronymo adjudicatur, his verbis alloquitur: Quia ergo et tu, o mi semper venerabilis pater Chromati, injungis et praecipis nobis, ut aliquid ad aedificationem et constructionem divi tabernaculi ex Graecorum opibus et copiis conferamus; oratiunculas 26 in Jesum Nave, quas ex tempore in Ecclesia peroravit [Col. 0424B] Adamantius senex, ex graeco latine tibi pro virium mearum parvitate disserui. Ipsum Chromatium comparat Beseleeli, quem Divina Scriptura Exodi capite XXXI narrat, impletum fuisse Spiritu Dei sapientia, et intelligentia, et scientia in omni opere ad exstructionem tabernaculi.

Heraclio, quem fratrem appellat, nuncupatos ab eodem Rufino habemus Commentarios ejusdem Origenis in Epistolam ad Romanos latine translatos. In peroratione, quam perperam Hieronymo tributam in vulgatis editionibus evincit Cotelerius ex mss. codicibus, opus aliud memorat, quod postulante Gaudentio episcopo Brixiano aggressus fuerat: Post hoc, inquiens, sane vocat nos opus, quod olim quidem injunctum est, sed nunc a B. Gaudentio episcopo vehementius [Col. 0424C] perurgetur, Clementis scilicet romani episcopi, apostolorum comitis et successoris, de Recognitione libri, ut in latinum vertantur . . . . . Quod si me Dominus implere permiserit, redibimus ad illos (Adamantii libros versione latina vulgandos) et ad tua desideria, ut in Numerorum et in Deuteronomii libros, Deo permittente, aliqua dicamus. Morem gessit Gaudentio, fidem suam postea Heraclio liberaturus. Ait vero in prologo Recognitionum: Tibi quidem, Gaudenti, nostrorum decus insigne doctorum . . . . . opus, quod olim venerandae memoriae virgo Silvia injunxerat, ut Clementem nostrae linguae redderemus, et tu deinceps jure haereditario poscebas, licet multas post moras, tandem aliquando restituimus. In citata peroratione post commentarios in epistolam ad Romanos, Origenis [Col. 0424D] volumina recenset, quae latino sermone interpretatus jam fuerat: Homilias sive Oratiunculas in Genesim, et in Exodum . . . . . et in librum Levitici . . . . et in Jesum Nave, et in Judicum librum, et in trigesimum sextum, et in trigesimum septimum, et trigesimum octavum psalmum. Alia ejus opera Paulino Nolano, Urseio abbati, et Donato nuncupata, capite sequente memorabimus.

156 VI. Ad Chromatium nostrum redit oratio, cujus sollicitudo per haec tempora maxime emicuit in gravi causa Joannis Chrysostomi, sede Constantinopolitana per vim ac injuriam deturbati. Eudoxiae superbae imperatricis instigatione, ac Theophili Alexandrini et conjuratorum episcoporum malis artibus, [Col. 0425A] damnatum sanctissimum virum anno 403 in pseudo-synodo habita in suburbio Chalcedonis ad Quercum, decreto suo Arcadius Augustus exsulare jussit. Ingenti terrae motu facto, ac plebe ad seditionem vergente, ab exsilio revocatus est. Impotentem haud remisit iram Eudoxia, donec iterum in synodo Constantinopoli anno 404 celebrata ab adversariis oppressus in exsilium Chrysostomus deportatur: quo perdurante, sanctissimum vitae cursum consummavit die 14 septembris anni 407. Sedem porro eximii praesulis in exsilium acti occupavit primum Arsacius, tum Atticus.

Sede sua cum injuste depulsus exsilium patiebatur Chrysostomus, litteras dedit ad Innocentium I, romanum pontificem, qui Anastasio anno 401 suffectus [Col. 0425B] fuerat die 4 decembris, aut anno insequente 402, die 27 aprilis, ut aliis placet. Litteras easdem refert Palladius in dialogo de Vita ejusdem Chrysostomi: similesque testatur [(a) 1Kb] scriptas ab eo fuisse ad Venerium episcopum Mediolani, et ad Chromatium Aquileiae episcopum.

Opem Chrysostomo pro sua auctoritate ac dignitate collaturus Innocentius, litteras ad Honorium imperatorem misit. His Augusti pietas mota (verba sunt Palladii) jubet Occidentalium synodum cogi: et cum unam simul sententiam tulissent, eam ad suam pietatem referri. Congregatos narrat idem Palladius Italiae episcopos. Romae synodus habita est. Orant vero Patres supplicibus ad imperatorem oblatis libellis, velit ipse fratri suo et imperii consorti, Arcadio [Col. 0425C] rescribere, ut jubeat synodum fieri Thessalonicae; quo facilius utraque pars Orientis et Occidentis certum ac indubitatum de Joannis Chrysostomi causa judicium ferat. Sanctissimi viri causam strenue tutabatur Chromatius, cujus epistolam una cum litteris romani pontificis delegit Honorius, ut eas ad Arcadium mitteret. Haec ad annum 405 pertinent. Ait vero Honorius in epistola ad Arcadium: Quaenam enim sit Occidentalium de Joanne episcopo sententia, ex omnibus epistolis, quae ad me scriptae sunt, duas subjunxi, unam Romani, alteram Aquileiensis episcopi.

Romanae Ecclesiae legati, litteris acceptis imperatoris Honorii, Innocentii, et Italorum episcoporum, Chromatii Aquileiensis, et Venerii Mediolanensis, [Col. 0425D] atque aliorum, necnon commonitorio synodi totius Occidentis, publica evectione Constantinopolim profecti sunt. Has Chromatii epistolas puto ab illis diversas, quas memorat Honorius, una cum suis ad Arcadium [Col. 0426A] 157 transmittendas. Fuerint fortasse ad ipsum Chrysostomum datae [(b) 1Kb] .

Operam ille rescivit in exsilio, quam pro sua causa diligentissime navaverat Aquileiensis episcopus, qui amplum idcirco ab eodem Chrysostomo elogium, et multas grates anno 406 consecutus est. Ait enim in litteris ad ipsum datis: Clarissima ferventis tuae ac sincerae charitatis tuba ad nos usque sonum suum diffudit. . . . Nec hos, licet alioqui tam longe disjuncti, minus quam ii qui adsunt vehementissimam atque igne plenam charitatem, sinceramque et ingenti libertate ac fiducia perfusam linguam, atque adamantinam contentionem exploratam habemus. Gratias agit amplissimas pro diligentiore studio, quod magna animi contentione in ejus praestabat causa: ipsumque rogat, [Col. 0426B] ut si tabellarii occurrant, qui ad ejus solitudinem aut exsilii locum venerint, de sua valetudine scribat. Scis enim, inquit, quantum hinc voluptatis percepturi simus, cum de hominum tam ardenter nos amantium prospera valetudine crebrius ad nos afferatur. Infecta re, legati redierunt; impediente Theophilo, ne synodus celebraretur, in qua, detectis dolis ejus, liquido patuisset innocentia Chrysostomi. Misero et iniquo sanctissimi viri exsilio mors finem imposuit: egregiae vero Chromatii nostri erga ipsum charitatis et sollicitudinis numquam excidet memoria.



CAPUT XIII.

Mortem obit Chromatius, cujus opera recensentur. Sedem Aquileiensem Augustinus conscendit. Aquileia discedit Rufinus. (Reliqua hujus capitis omittuntur, quae ad Chromatium non pertinent.)

[Col. 0426C] I. Sanctissimam denique vitam, laboresque multos praeclarosque pro Ecclesia universa et Aquileiensi Chromatius consummavit, cujus memoria die 2 decembris colitur in Ecclesiae fastis. Vitae ejus terminum figit Dandulus anno Christi 407. Hanc epocham indicari a Paulino Nolano in epistola ad Rufinum data, infra dicendum est. Tenuisse Chromatium addit Dandulus Ecclesiam Aquileiae, annis 18 jam ex invasionibus Barbarorum plurimum Italia perturbata. Prima scilicet vice Alaricus anno 400, irrupit in Italiam, longe lateque vastatis agris Aquileiensibus: neque recessit in Pannoniam, nisi post pugnam ad Pollentiam, Liguriae oppidum. Eamdem postea regionem anno 404, aut insequente tentavit Radagaisus, alter Gothorum rex, qui multis vastatis locis [Col. 0426D] occubuit in Thuscia. De secunda Alarici irruptione mox agendum.

Nonnulla vulgata feruntur opuscula, quae Chromatio tribui solent. Plures ab eo datas ad Innocentium [Col. 0427A] pontificem, Ambrosium, Hieronymum, 158 Joannem Chrysostomum, memoravimus, epistolas, quae perierunt. Ejusdem, et Heliodori nomine epistolam ad Hieronymum scriptam recitat Baronius in praefatione ad martyrologium romanum capite 5, in qua postulare perhibentur probatissimi praesules: ut famosissimos feriales de Archivio S. Eusebii, Caesareae Palaestinae episcopi, inquirens, Martyrum dirigat festa. Hanc cum Hieronymi responsione inter spurias merces jure meritoque rejicit annalium parens. Prodierunt etiam inter opera Hieronymi sub eorumdem Chromatii et Heliodori nomine ad eumdem epistola, ejusdemque ad illos responsio de Libris apocryphis, videlicet De ortu Mariae Reginae Virginis, simul et Nativitate atque infantia Domini nostri Jesu Christi: [Col. 0427B] quae criticorum omnium calculis supposititiae habentur ac spuriae. Denique Petrus Wastelius carmelita in vindiciis Joannis Hierosolymitani, Chromatio homilias nonaginta adjudicat, quae inter opera Chrysostomi editae sunt: cui tamen calculos nostros adjicere non licet. Ejus etiam Expositionem Orationis Dominicae sistit Henichius parte II Historiae Ecclesiasticae, ut refert Gottfridus Olearius in Bibliotheca scriptorum: quo de opere mentio infra recurret.

Alia feruntur opera, vel potius operum fragmenta, sub ejus nomine saepius vulgata, quae tomo V Bibliothecae Patrum Lugdunensis hoc ordine recensentur: I. De octo Beatitudinibus, seu in caput quintum Matthaei. II. In caput quintum integrum ejusdem Matthaei, ac partem capitis sexti. III. In caput tertium [Col. 0427C] Matthaei. Primum opusculum est homilia, occasione nundinarum habita. Incipit: Dat nobis, fratres, conventus hic populi, et mercatus frequentia occasionem proponendi sermonis Evangelici. Seligitur sermo Christi apud Matthaeum de octo Beatitudinibus. Desinit: Ut autem verbis finis cum praefatione concordet, si est gaudium mercatoribus propter lucra praesentia et caduca, magis gaudeamus omnes et laetemur quia tales Domini hodie invenimus margaritas, quibus nulla possint bona saeculi comparari. Quas ut acquirere, obtinere, possidere mereamur, auxilium nobis et gratia cum virtute ab ipso Domino postulanda est, cui sit gloria in saecula saeculorum. Amen. Doxologiam animad verte.

Quae duo sequuntur, fragmenta sunt commentarii [Col. 0427D] in Evangelium Matthaei. Doxologia superius memorata, qua finis imponitur homiliae de octo Beatitudinibus, frequentius legitur in duobus reliquis fragmentis, aut eisdem aut consimilibus verbis concepta: nempe, Cui laus et gloria in saecula saeculorum, Amen; vel Cui est honor, laus, et gloria una cum Spiritu Sancto ante omnia saecula, et nunc et semper, et in saecula saeculorum, Amen; vel Qui est benedictus in saecula; vel Qui est benedictus in saecula saeculorum, Amen. Itemque demum illa verba habentur: Per Christum Dominum nostrum. Hinc duo colliguntur. Primo videntur Commentarii in homilias tributi: quae juxta numerum repetitae Doxologiae, decem et septem vel etiam octodecim distinguuntur. Hanc [Col. 0428A] debemus Tillemontio animadversionem. Deinde videntur ejusdem auctoris esse praedictae omnes homiliae, cum in eisdem pari modo doxologiae formulae adhibeantur.

Inter homilias in caput quintum et sextum Matthaei Expositio Dominicae Orationis habetur; quae num eadem sit, ac illa quam Henichius 159 proponit, consulere poterit qui Ecclesiastica potitur ejusdem Historia. Haec eadem opera in aliquibus editionibus inscribuntur titulo Chromatii romani episcopi. Hinc plerique viri docti eadem Chromatio nostro abjudicanda censent. Titulum eumdem exposuimus capite X, num. 2.

II. Chromatio succedit Augustinus. Initae Sedis tempora, praesulis patriam, morumque ac litterarum [Col. 0428B] praestantiam declarat Dandulus in Chronico: Augustinus, inquiens, episcopus Aquileiensis intronizatus est anno ab Incarnatione Domini nostri Jesu Christi 407, quia plebs catholica ex Barbarorum invasione plurimum agitata, una cum Clero ad fidei suae robur, hunc origine Beneventanum, virum orthodoxum, et Divinis Scripturis satis eruditum, sibi in Pontificem elegerunt. Brevissimum est elogium, quod in Chronico Aquileiensi legitur: Chromatio successit Augustinus patriarcha, qui post annos 19 ab ordinatione sua, aucto populo Dei, cunc Sanctis in pace quievit.

Sedis initium pendet ex anno emortuali Chromatii inferius designando. Tum vero imperium Orientis adhuc tenebat Arcadius, cui anno 408 [Col. 0428C] post calendas maias junior Theodosius successit: regebatque Honorius Occiduas partes, quas Barbarovum turbae populationibus et incendiis vastabant. Patria Beneventanum vocat Augustinum Dandulus; cujus rei certa, ac vetusta desunt monumenta. Novemdecim sedis annos numerat Chronicon Aquileiense; novem alios addit chronista Venerus: Augustinus, inquiens, Episcopus Aquileiae, suae inthronizationis anno 28 defunctus est.

Chromatio non Augustinum, sed Nicetam numerat immediate suffectum Ughellus in Italia Sacra. Errasse virum, bene et optime de Ecclesiis Italiae meritum, evincunt allegata chronica, quibus consonat catalogus Forojuliensis, quem juxta formam diptychorum confectum memoravimus, ac primo [Col. 0428D] loco damus in appendice. Alia nobis erunt certissima erroris argumenta proferenda, cum de Niceta agendum fuerit.

III. De obitu Chromatii nimium dolens Rufinus, anceps haerebat, an Aquileiae moram trahere deberet, an alibi quaerenda sedes foret: Romamque petere cum cogitasset, haec illi tamen certa non insedebat animo sententia. Hoc intelligenda sensu putamus Paulini Nolani verba, quae in ejus epistola 46, alias 47, ad Rufinum data, legimus: Nunc vos in aestu sollicitudinis, et incerto morarum, Romam peti judicastis. Quaenam alia fuerit causa, ut aestu sollicitudinis laboraret, ac incertus et anceps fluctuaret Rufinus ubi diversaretur, nisi Chromatii obitus? [Col. 0429A] Aquileiae commorari nolebat post mortem sanctissimi episcopi, quem patrem amantissimum expertus fuerat. Romam proficisci constituerat: neque tamen haec illius firma erat sententia. Unde pergit Paulinus: Det nobis Dominus, a Domino laetificari quam primum de actu nostro . . . . Et incipiamus tamen sperare fructum praesentiae vestrae, si vos certi esse de vestra sententia, vel Domini circa vos placito coeperitis. Nondum ergo, quam sibi deligeret sedem, decreverat Rufinus.

Quo anno praedicta Paulini epistola scripta fuerit, inquirendum est. Temporis nota in eadem subindicari videtur, ubi haec habentur: Nobis autem etsi pro tua charitate praesumptio sit, quia remeaturus ad Orientem non feres, invisitatis nobis, abire; 160 [Col. 0429B] tamen de peccatis nostris metus est, ne etiamsi tam nobis vicina filia Babylonis avertat. Discimus, Rufinum jam tum animo statuisse regressum in Orientem. Non alia ibidem intelligitur Filia Babylonis, nisi Roma. Sensum declarat ipse Paulinus in epistola 29, alias 10, ubi loquens de Melania seniore, quae Hierosolymis relictis, in Italiam ac Romam remigraverat, sic ait: Hanc ergo filia Sion (Jerusalem) hactenus habuit, et desiderat: nunc filia Babytonis (Roma) habet, et admiratur. Rogat ergo Rufinum Paulinus, ut profecturus ipse in Orientem, se inviso, non abeat: simulque tamen veretur, ne Roma, etiamsi vicina ipsi Paulino Nolae degenti, ipsum avertat.

Causam scilicet metus, quam profert Paulinus, [Col. 0429C] pronum est intelligere novam Alarici Gothorum regis irruptionem, quae Rufino impedimento foret, quominus romanum iter aggrederetur, ac inde Nolam pergeret. Atqui Stilicone, qui Gothos in Italiam acciverat, decimo calendas septembris anni 408, interfecto, occupavit Alaricus Portum urbis: eodemque anno ad finem vergente Romam prima cinxit obsidione, ut ex Zosimo colligunt viri rei chronologicae peritissimi. Iterum anno insequente 409, ad obsidium Romae contendit rex Gothus: quam denique tertia vice anno 410 obsedit, cepit ac miserrime [Col. 0430A] depopulatus est. Hoc anno captam urbem, plurimi teneat ac probant doctissimi viri, quorum sententiam amplectimur, licet superiore id anno factum censeat Pagius. Itaque data fuerit Paulini Epistola ad Rufinum anno 408 cadente vel ineunte 409.

Hanc epocham calculo suo approbant Tillemontius, et Lebrunus, qui divi Paulini operum novam editionem curavit uberrimis notis exornatam: simulque arbitrantur, eodem anno 409 incepto adultoque nondum fuisse Paulinum ad insulas Nolanas evectum; siquidem Rufinus in epistola nuncupatoria libri II de Benedictionibus, quem post allegatam epistolam elucubratum dicemus, non alio nisi confidenti fratris titulo ipsum appellat, neque verbum habet quod ejus indicet pastoralem sollicitudinem ac dignitatem. [Col. 0430B] Objecta proferunt illi, quae adversari videntur, et expediunt. Paucis expendere liceat, quod habet Pagius ad annum 403, num. 10, ab eisdem praetermissum. Verba refert Pelagii anno 417 ad Innocentium papam, cujus obitum ignorabat, scribentis: nempe, Legant illam epistolam, quam ad sanctum virum Paulinum episcopum ante duodecim fere annos scripsimus. Hoc epistolae fragmentum profert Augustinus in libro de Gratia Christi, capite 35. Duodecim illi anni si retro numerentur, annus colligitur Christi 405, quo ad Paulinum episcopum scribebat Pelagius. Ita sane: de tempore annoque datae epistolae dubium nullum. At cum anno 417 testatur ille, se ad sanctum virum Paulinum episcopum scripsisse, dignitatem significat, qua potiebatur [Col. 0430C] ille anno, quo ad Innocentium scribebat, non anno quo ad Paulinum scripsit.

Quae cum obiter admonere pretium opere fuerit, jam postremo loco colligere liceat, anno circiter 408 vel etiam superiore, ut habet Dandulus, Chromatium e vita migrasse: ipsumque idcirco Rufinum in aestu sollicitudinis, et incerto morarum Romam petere judicasse: neque tamen de concepta sententia certum fuisse.

(Quae sequuntur, ad Chromatium non pertinent; et ideo hic finem huic capiti imponimus.)




[Col. 0429]
EX DISSERTATIONIBUS VARIAE ERUDITIONIS FR. BERNARDI MARIAE DE RUBEIS ORDINIS PRAEDICATORUM. Venetiis 1762.



161 CAPITIS XVIII. NUM. V ET VI.

Obiit sanctissimus vir Valerianus, Aquileiensi Ecclesia sordibus haereseos purgata, quas Fortunatianus Praedecessor [(a) 1Kb] , ac finitimi Ariani intulerant, eademque jure Metropolitico aucta. Memoria [Col. 0430D] ejus recolitur die 27 Novembris in Martyrologio Romano, aliisque duobus mss. sancti Cyriaci, et sancti Maximini, apud Bollandum, et Henschenium. Diem habent praecedentem 26 vetustum Martyrologium quod vulgavit Florentinius, et Corbeiense apud ipsum, [Col. 0431A] Hieronymianum et Gellonense apud Dacherium, Labbeanum et Auctarium Usuardi, et Bedae apud laudati Bollandi Continuatores. Valentinum, corrupto scilicet Valeriani nomine exhibent Martyrologia Antuerpiense, et Rabani, a Florentinio citata, et Richenoviense II ab eisdem Bollandianis vulgatum.

Ad annum obitus quod attinet, ac successionem Chromatii in Sedem Aquileiensem, ita disserebam in Monumentis capite 10, num. 1. »Hoc anno cadente 388, vel etiam ineunte anno 389, diversatum esse Ambrosium Aquileiae novimus: unde conjectura sumi potest, eam in Urbem profectum esse sanctissimum antistitem ad novi episcopi consecrationem. Primum nos docet Paulinus in Ambrosii Vita, num. 21, Exstincto Maximo, inquiens, posito Theodosio Imperatore [Col. 0431B] Mediolani, Ambrosio vero episcopo constituto Aquileiae; dedit ipse Ambrosius ad imperatorem epistolam, in editione Nourriana 40, ut ipsum a sententia revocaret de synagoga quadam Judaeorum ab episcopo Castri Callinici reaedificanda, deque Monachis qui fanum Valentinianorum Haereticorum, ab iis contumelia provocati incenderant, supplicio afficiendis. Atqui certo colligimus ex Codice Theodosiano, ipsum Augustum Theodosium nondum die XII (seu X) Kal. Octobris (hoc est die 20 aut 22 Septembris) anni 388 discessisse Aquileia: ipsumque VI Idus ejusdem mensis jam Mediolanum venisse, qua in urbe usque ad Maium insequentis anni commoratus est. Itaque Ambrosius anno cadente 388, vel ineunte, ac incoepto 389, manebat Aquileiae: ibique allegatam [Col. 0431C] dedit ad imperatorem Theodosium epistolam. Haec animo perpendens Baronius ad annum 388, num. 84 sic ait: Quod autem detineretur Ambrosius Aquileiae, cum nullum hoc tempore memoria sit ibi celebratum fuisse concilium: equidem existimo, illuc esse profectum ex more ad novi creationem antistitis, cum defuncto Valeriano ejus civitatis episcopo, in 162 locum ejus est subrogatus sanctus Chromatius. Non inanem puto conjecturam.«

Hanc rejicit archiepiscopus Ancyranus, Justus Fontaninus; ejusque vestigia premit Joan. Josephus Liruti in Opere citato (Notizie delle Vite ed Opere scritte da' Letterati del Friuli) in Vita Chromatii. Haec vero tradit ille in Historia Litteraria Aquileiensi Libro III, capite 3, num. 2, scilicet: 1o Vita migrasse [Col. 0431D] sanctum Valerianum 6 Kal. Decembris, seu die 26 Novembris; 2o Maximum Tyrannum ad tertium ab Aquileia lapidem anno 388 devictum fuisse 5 Kal. Augustas, seu die 27 Julii, juxta Idacium in Fastis Labbeanis: secus vero 6 Kal. Septembris, seu die 27 Augusti, ut habet Socrates; 3o Hoste fuso, Aquileiae Theodosium aliquandiu substitisse: nam lex X de infirmandis iis quae sub Tyrannis acta fuerant, ibidem data est 6 Kal. Octobris, seu die 26 Septembris; 4o Post sexdecim mox dies, Legem similem, VII in Codice Theodosiano, Mediolani latam fuisse 6 Idus Octobris, seu decima die ejusdem mensis; 5o Aeadem in urbe Mediolanensi ab ipso Theodosio datam Legem XVII De Haereticis, 6 Nonas Maias, seu [Col. 0432A] die 5 Maii anni insequentis 389, ac etiam Legem XIX De Haereticis, 6 Kal. Decembris, seu die 26 Novembris. Hinc vero colligit Fontaninus, Theodosium anno 388 Aquileiae substitisse die 26 Septembris, eodemque anno versatum esse Mediolani die 10 Octobris.

»Quo spatio temporis interjecto Ambrosius (Viri docti verba sunt), exstincto Maximo, posito Theodosio Imperatore Mediolani, ut ait Paulinus, Aquileiam properavit: alias in alterutra urbe, non litteris, sed coram de Rescripto in Christianos Mediolani vulgato apud Augustum expostulasset.« Tum consulendos admonet Sammauraeos Auctores Admonitionis pro ordine epistolarum sancti Ambrosii § 11, sicque demum ait: »Cum autem (ut vidimus) Valerianus [Col. 0432B] obierit die 260 Novembris; hinc constare, Ambrosium ante, non post obitum Valeriani Aquileiam profectum; ideoque aliam ob causam, quam ob Chromatium Valeriano subrogandum, qui nondum ex hac vita migraverat.«

Minime puto, spatium temporis, quo Aquileiam properavit Ambrosius, illud intelligi quod inter diem 26 Septembris fluxit, ac diem 10 Octobris: adeoque tota corruere videtur Fontanini ratiocinatio. Sammauraei Editores Operum sancti Ambrosii, quos hac de re consulendos jubet, quantum eorum ex verbis intelligo, non adversantur. »Statuendum itaque, (inquiunt) hanc epistolam (XL, supra memoratam) tunc temporis fuisse scriptam, cum profligato Maximo, Mediolanum rediit imperator. Atqui ex Codice [Col. 0432C] Theodosiano intelligitur, eumdem 12 Kal. Octobris (die 22 Septembris) anno 388 nondum recessisse Aquileia: 6 vero Idus ejusdem mensis Octobris (die 10) jam venisse Mediolanum: qua in urbe usque ad Maium sequentis anni commoratus est. Ex quibus liquet, hoc ipso intervallo sanctum praesulem, qui negotiorum suorum causa Aquileiam se contulerat, super memorati edicti revocatione scripsisse ad Theodosium.«

Ubi intervallum illud computasse intelligo doctissimos viros a die 10 Octobris anni 388 postquam Mediolanum rediit imperator, ad Maium anni insequentis. Interpretationi 163 nostrae favent Paulini verba in Vita sancti Ambrosii. Ait ille, num. 22: Exstincto Maximo, posito Theodosio Mediolani, Ambrosio vero [Col. 0432D] episcopo constituto Aquileiae (animadverte Ambrosium dici constitutum Aquileiae postquam Mediolani positus erat Theodosius), in partibus Orientis in quodam castello a Christianis viris synagoga Judaeorum et lucus Valentinianorum concremata sunt . . . Sed de hujusmodi facto comes Orientis ad imperatorem relationem direxit, qua accepta imperator praeceperat, ut synagoga ab episcopo loci reaedificaretur . . . Sed hujus praecepti tenor cum ad aures pervenisset venerabilis viri Ambrosii episcopi, direxit ad imperatorem epistolum, quia ipse in tempore excurrere non poterat: qua illum convenit, ut id quod ab eodem statutum fuerat, revocaretur.« Quo ex loco perspicue addiscimus, Theodosio, post Aquileiam [Col. 0433A] relictam jam posito Mediolani, de Synagogae incendio certiorem factum fuisse a comite Orientis: atque tunc Ambrosium Aquileiae constitutum litteras ad imperatorem dedisse de revocatione edicti. Locus ergo relinquitur Baronii conjecturae, ut etiam post diem 26 Novembris Valeriani emortualem, in eam urbem Ambrosius perrexerit, Chromatium ordinaturus episcopum. Caeterum Legem superius citatam VI de infirmandis his, etc., datam Aquileiae, exhihet Codex Theodosianus, non 12 Kal. Octobris, ut Editores Sammauraei habent; neque 6 Kal. Octobris, ut Fontaninus affert: sed 10 Kal. Octobris, Theodosio II et Cynegio Coss., anno 388.

VI. Chromatii nostri Opuscula primus vulgavit Joan. Sichardus una cum Symmachi papae Apologetico, [Col. 0433B] ex vetustissimo codice sub hoc titulo: Chromatii doctissimi episcopi Romani, etc., Basileae, apud Adamum Petrum, mense Martio 1528, in-8o. Difficultatem ingerit appellatio Romani. Patriam ejus putabat significari Sixtus Senensis. Chromatium vocat Hispanum Dandulus: at ullo sine probato vade asseritur sive Romanus patria, sive natione Hispanus. Baronius, in Martyrologio, ad diem 22 Junii, et 2 Decembris, in notis, observat, Aquileiam dictam aliquando civitatem Romanam: adeoque Chromatium vocari episcopum Romanum, perinde esse ac Episcopum Aquileiensem. Quesnellus, ad epistolam CXXIX sancti Leonis, § 4; Pagius, ad annum 396, num. 7; Tillemontius, in Monumentis Histor. Eccles., tomo XI, dictum Romanum docent, [Col. 0433C] hoc est catholicum, vel etiam episcopum Ecclesiae Romano in imperio positae. Tot inter conjecturas mihi etiam quae menti meae inciderat, proferre licuit in Monumentis Ecclesiae Aquileiensis, capite 10, num. 2, ut nempe eo vocabulo patria Chromatii indicaretur, eaque fuerit Concordia, de qua sic habet Plinius Libro III, capite 18: Colonia Concordia, Flumen et Portus Romatium; adeoque Chromatius dici potius debuerit Romatius, seu Romatinus patria, ac deinde episcopus Aquileiensis.

Justi Fontanini posthuma Historia Litteraria Aquileiensis lucem vidit typis Romanis anno 1742. Injectam difficultatem expendit libro III, capite 4, num. 2, quam ita solvi debere putat, ut Romanus dictus fuerit Chromatius, hoc est Latinae seu Occidentalis [Col. 0433D] Ecclesiae pater, et episcopus. Interpretationem amplectitur Joannes Josephus Liruti. In argumenta quae 164 proferuntur, animadversiones addo. Testis vocatur sanctus Hieronymus, qui in epistola ad Damasum (XV in editione Veronensi) ait: Novellum a me, homine Romano, nomen exigitur: in ea scilicet, quae tunc de una, vel tribus in Deo Hypostasibus mota fuerat in Oriente controversia. Minus aptum videri potest exemplum. Se quippe Romanum appellat hominem Hieronymus, non ea solum ratione quia natus in Occidente, ac latinae linguae homo erat: verum quia maxime Romanae cathedrae addictus erat, ac fidei professor quam in ea quaestione Romana sedes tradebat. Unde praemiserat, sibi in eo dissidio [Col. 0434A] consulendam esse cathedram Petri, et fidem apostolico ore laudatam: se rursum ait, cathedrae Petri communione consociari; ac demum subdit: Absit hoc a Romana fide. Non ergo se Hieronymus hominem Romanum vocavit ea solum ratione, quia Latinae seu Occidentalis Ecclesiae homo esset.

Testes addit Gelasium Cyzicenum, libro I concilii Nicaeni, in Prafatione, Patres Nicaenae synodi II, Actione I, et Photium, Codice LXXXIX, qui Romanum dixere Rufinum. An vero conveniens fuerit eorum testimonium? In Graeco textu Cyziceni, Nicaenorumque Patrum lego Rufinum presbyterum Romae: quae voces indicant, Rufinum ab illis creditum Romanum: non Latinum, et Occidentalis Ecclesiae presbyterum duntaxat; sed Romanum [Col. 0434B] patria et ortu. Quo etiam errore fortasse captus Photius, Rufinum vocat . At mirum non esset, Graecos Scriptores vocasse Rufinum Romanum, hoc est latinum, et Occidentalis Ecclesiae scriptorem: subit attamen miratio, apud ipsos Occidentales vocari Chromatium Romanum, id est Latinum et Occidentalis Ecclesiae episcopum.

Testimonium denique, veluti locupletissimum, affertur Albini cognomento Alcuini, qui in Libello contra haeresim Felicis nondum edito, asservatoque inter Palatinos Bibliothecae Vaticanae Codices, inter Patrum Latinorum dicta, Augustini, Isidori, et Leonis, affert etiam Chromatii sententiam his verbis: Chromatius quoque sanctae Romanae Ecclesiae antistes in Libello, quem de octo Beatitudinibus inscripsit, etc. [Col. 0434C] Animadvertere praestat Chromatii verba quae ab Albino seu Alcuino citantur, in praedicto exstare Libello, quem edidit Sichardus: ad eademque hanc appingi a Sichardo notam in Libri margine: Citatur hic locus ab Albino contra Felicem ex Chromatii Libello de Octo Beatitudinibus. Hinc vero colligendum est, ex hoc Alcuini loco, non alio ex Codice Chromatium in Operum ejus editione a Sichardo appellatum episcopum Romanum.

Sed hocce vocabulo, aut verbis illis sanctae Romanae Ecclesiae antistes id unum significare Alcuinum voluisse, quod Chromatius fuerit Occidentalis, et Latinae Ecclesiae antistes quidam, minus verisimile videtur. Cur pari titulo Augustinum, et Isidorum, sine dubio Latinos et Occidentales episcopos, quorum [Col. 0434D] testimonia decerpit, non insigniverit? Alcuino synchroni Galliarum, et Germaniae episcopi in Synodica ad Praesules Hispaniae contra Felicem et Elipandum, quae exstat in concilio Francofordiensi, cum Patres Ecclesiae Latinae et Occidentalis Hieronymum et Augustinum, et Cassiodorum allegent, eos non appellant Romanos, aut Ecclesiae Romanae epicopos, et Patres: quo postea titulo Paschasium 165 diaconum, et Gregorium Magnum insigniunt: Paschasius sanctae Romanae Ecclesiae diaconus (inquientes), et Gregorius papa Romanus. Quid est rursum quod titulum sanctae Romanae Ecclesiae antistitis minus obvio sensu adhibuerit, ad lectores decipiendos aptissimo?

[Col. 0435A] Nolim ego suspicari, ejusdem tituli auctorem fuisse Alcuinum. Is legerit in Codicibus aut sanctae Romanae Ecclesiae antistitem, aut episcopum Romanum. Quo haec verba intellexerit sensu, non dixerim. Equidem septem illi episcopi, qui in Ecclesia Lateranensi, sua quisque per vices redeunte hebdomada, mysteria celebrabant, appellari apud scriptores consueverunt episcopi Romani, pontifices Romani, Romanae Ecclesiae episcopi, episcopi cardinales Romanae Ecclesiae. Hujusmodi episcoporum mentio prima reperitur apud Baronium ad annum 769. An ergo ex istis unus existimatus fuerit Chromatius? An imperitus ignarusque librarius, cum animadverteret Chromatium abs Hieronymo vocari papam venerabilem in prologo libri II Commentariorum in prophetam Habacuc, [Col. 0435B] et episcoporum sanctissimum in Praefatione ad Latinam Paralipomenon versionem, crediderit ipsum summum pontificem, ejusque Opera exscribens, titulo insigniverit episcopi Romani, aut sanctae Romanae Ecclesiae antistitis?

At idem titulus nullo vitio laboret. An alia praesto fuerit verisimilior interpretatio? Theodericus Ruinart, in nota 49 ad Historiam persecutionis Vandalicae observat: Romanorum nomine Catholicos fuisse designatos tum ab haereticis ipsis, ut in hoc loco, tum etiam a catholicis auctoribus. Locus est libro I. num. 14, ubi Jocundi presbyteri Ariani verba sunt ad Theodericum regis filium: Si gladio peremeris (Armogastem), incipient eum Romani martyrem praedicare. Mabillonium citat hac de re disserentem in Praefatione [Col. 0435C] ad Liturgiam Gallicanam, num. 11. Ejus accipe verba: »Catholici apud Gregorium Turonensem episcopum, Romani non semel dicti, Unus locus est in libro I. de Gloria Martyrum, capite 25, ubi Gregorius agens de violatis per haereticos Lusitaniae fontibus, et de coelesti vindicta in violatores, haec subdit: Denique Theodegisilus hujus rex regionis, cum vidisset hoc miraculum quod in his sacratis Deo fontibus gerebatur, cogitavit intra se dicens, quia ingenium est Romanorum (Romanos enim vocitant homines nostrae religionis), ut ita accidat, et non est Dei virtus. Idem in ejusdem libri capite 80, refert miraculum in fidei christianae approbationem factum in presbytero catholico adversus presbyterum Arianum: qui catholicus presbyter nostrae religionis a Gregorio, [Col. 0435D] Romanorum vero ab haereticis appellatur. Imo etiam a catholicis ipsis Romana fides pro catholica ante id tempus sumebatur. Sic Hieronymus in prima Apologia adversus Rufinum: Fidem suam quam vocat? Eamne, qua Romana pollet Ecclesia? an illam, quae in Origenis Voluminibus continetur? Si Romanam responderit, ergo catholici sumus.« His Ruinartus adjecit Theodosium Juniorem Augustum in epistola ad Acacium, aliosque episcopos, et anachoretas, quae in concilio Ephesino refertur: ubi eos adhortatur, ut sese probatos Romanae religionis sacerdotes exhibeant. Addo ego ex Ducangio 166 in Glossario, antiquiorem Luciferum Calaritanum in Libro ad Constantium Imperatorem de non parcendo in Deum delinquentibus: [Col. 0436A] Itaque cum non esse illum Filium Dei dicitis . . . . Nos vero Romani dicimus unius substantiae cum Patre illum esse. Dignissimam accipe demum laudati Ruinartii animadversionem ibidem: Is autem mos (Catholicos vocandi Romanos) potissimum invaluit, cum Barbari Arianae sectae addicti provincias Romani imperii devastarunt. Vocis ergo Romanorum pro Catholicis usum a remota habemus aetate. Aetas haec convenit cum tempore, quo Chromatius Aquileiensem regebat Ecclesiam, ut ex Lucifero Calaritano patet: ac rursum sub ipso Chromatio irruptiones Gothorum, qui Ariana luc infecti erant, in Venetiam ac Italiam incepisse, notum est. Quidni ergo Chromatius in rectae fidei protestationem Operi suo inscribere se voluerit episcopum Romanum, id est catholicum, vel Ecclesiae Romanae, [Col. 0436B] id est catholicae episcopum? Quidni potius qui sequiore aetate Opera ejusdem exscribebat, in ejus fidei praeconium appellaverit ipsum episcopum Romanum, et hanc appellationem veluti ejus propriam retinuerint sequioris aetatis notarii, aut exscriptores?

Apud Paulum Diaconum libro IV, capite 34, ubi duorum patriarcharum Aquileiensium, schismatici unius, ac alterius catholici synodi quintae oecumenicae veneratoris, electio narratur, sic legimus: »His diebus (anno circiter 607), defuncto Severo patriarcha, ordinatur Joannes Abbas patriarcha in Aquileia vetere cum consensu regis (Langobardorum) et Gisulfi Ducis: in Grados quoque ordinatus est Romanis Candidianus antistes . . . . Candidiano quoque defuncto, apud Grados ordinatur patriarcha Epiphanius . . . . ab [Col. 0436C] episcopis qui erant sub Romanis.« Hujusce vim vocis exposuimus in nostris Monumentis, capite 33, num. 3. Ruinartus loco citato, nota 199, ad hunc locum in Historia persecutionis Vandalicae, libro V, num. 18: »Quos (Barbaros) quantiscumque muneribus foveris . . . . illi aliud nesciunt, nisi invidere Romanis: et quantum ad eorum attinet voluntatem, semper cupiunt splendorem et genus Romani nominis obnubilare, nec ullum Romanorum omnino desiderant vivere:« sic disserit: Post varias Barbarorum irruptiones, cum in plerisque imperii, potissimum Occidentalis provinciis, Barbari simul et antiqui populi, quos alias Romani subjugaverant, permixti essent; mos invaluit ut isti Romani, alii Barbari appellarentur . . . . Theodoricus Ostrogothorum in Italia rex leges pro [Col. 0436D] Barbaris, id est suae gentis hominibus, et pro Romanis, antiquis scilicet Italiae incolis, tulit. Plura ea de re exempla vide, si vacat, apud Hadrianum Valesium, libro VI Rerum Francicarum, circa medium. Vocis ejusdem significata plura patent. Tillemontius, tomo XI Monum. Hist. Eccl. nota 2 in sanctum Chromatium, hoc sensu Romanorum vocem intelligit in loco Pauli Diaconi: eodemque fortasse sensu Chromatium dictum Romanum indicat. Eadem est Quesnelli sententia in notis ad sancti Leonis epistolam 129, num. 4. »Romanis ordinatus dicitur Candidianus: iis scilicet Aquileiae Veteris incolis, qui Gradum transmearant, parebantque Romanis.« Vanam conjecturam optime refellit Fontaninus loco citato.




ANNO DOMINI CCCCVIII.
SANCTUS VICTRICIUS EPISCOPUS RHOTHOMAGENSIS
[Col. 0437]



[Col. 0437]
PROLEGOMENA.

[Col. 0437A] Natum Victricium in nonullis imperii finibus innuere videtur sanctus Paulinus, dum ait (Epist. 18, n. 4), ipsum fuisse a Domino in lucem populi sui de extimo orbis eductum: ex quibus verbis conjicit vir eruditus (Lebeuf), eum forte fuisse gente Britannum. Aetate impar beato Martino, qui ortum duxit anno 316 aut 317, militiae primum saeculari nomen dedit, atque in ipsa militia Christianam fidem fuit complexus. Cum vero postmodum se ipse sacramento militari solvisset, ut Christo totum sese addiceret; concitato in furias tribuno, districtus in verbera et vastis fustibus fractus, capite demum damnatus. Sed lictor sancti confessoris caput jamjam amputaturus, excussis illico oculis, caecitate percussus est. Ipse vero vinculis solutus liber evasit: quem propterea idem [Col. 0437B] Paulinus martyrem vivum appellat.

Quo autem exinde sese receperit, haud plane compertum. Illud certius, Morinorum ac Nerviorum gentes indomitas Christi jugo eum subjecisse: quo proinde nomine cum ejus fidei ac religionis zelus longe lateque pervulgatus esset, ad Ecclesiam Rothomagensem regendam fuit evocatus. Id vero contigerit ante annum 390, quo ipsum Viennae Allobrogum Paulinus, adhuc saeculi hujus curis implicitus, apud sanctum Martinum vidit. Neque porro illud praetermittendum quod narrat Sulpicius Severus, Victricium nempe tanta fuisse sanctitatis fama praestantem, ut cum Carnoti muta ex utero puella beato Martino fuisset oblata, ut linguam ligatam meritis suis absolveret; ille curandae infirmitatis honorem [Col. 0437C] Victricio detulerit vel Valentiniano, qui tum forte latus ipsius ambiebant. Illum praeterea laudat Paulinus ab instituto apud Rothomagenses per frequentes Ecclesias et monasteria quotidiano psallentium concentu; ubi quondam scilicet deserta sylvarum ac littorum pariter intuta advenae barbari aut latrones incolae frequentabant.

Anno 394 aut 395 in Angliam perrexit, ab illius regni antistitibus evocatus, pacis conciliandae causa, quam nova Pelagianorum haeresis turbabat, ut ipsemet [Col. 0438A] testatur. Porro exeunte anno 403 Romam contendit: cujus peregrinationis mentionem injicit lau datus Paulinus. Cur vero iter hujusmodi susceperit, illud unum in promptu habetur, ipsum videlicet fuisse accusatum apud Romanum pontificem, quod de fide non recte admodum senserit. Sub anni porro insequentis initium, dum adhuc Romae consisteret Victricius, ut erudite demonstrat cl. Coutantius, insignem illam epistolam ab Innocentio I papa recepit quae Regularum liber dicta est, ob eam scilicet causam quod in ea, pauca praefatus beatissimus pontifex, plura deinceps ecclesiasticae disciplinae capita exponit.

Mox vero, Roma redux Rothomagum Victricius, eodem anno per Candidianum ex suis alumnis unum in Italiam missum breves litteras dedit ad Paulinum [Col. 0438B] Nolanum; qui propterea secundam ipsi Rothomagensi episcopo inscripsit epistolam, estque num. 36. De qua quidem Pauliniana epistola sic edisserunt Galliae Christaniae scriptores: »Postremae illae Paulini litterae videntur eruditis Bollandistis non esse scriptae, nisi postquam episcopatum ille Nolanum adeptus esset. Et enim, inquiunt, priores ejus litterae anni 399, inscriptae sunt Beatissimo PATRI Victricio: posteriores autem anni 404, Unanimo FRATRI Victricio. Sed vox illa frater levis est momenti apud Paulinum. Scribebat ille annis 394 et 395, longe ante quam episcopus esset, epistolas 4 et 6, utramque Augustino fratri. Certe ad episcopos non est evectus Paulinus, nisi anno 409, quo quidem anno ad sanctum Augustinum scribens, praestantissimos [Col. 0438C] Ecclesiae Gallicanae episcopos tunc viventes recenset, Exsuperium videlicet Tolosanum, Simplicium Viennensem, Amandum Burdigalensem, Diogenianum Albigensem, Dynamium Engolismensem, Venerandum Arvernensem, Alithium Cadurcensem, Pegasium denique Petracoriensem: de Victricio autem silet. Unde videtur sanctus antistes Rothomagensis tunc vivere desiisse.«

(Ampliora documenta in subjecta Joannis Lebeuf Praefatione reperies.)




[Col. 0437]
PRAEFATIO JOANNIS LEBEUF AD SUBSEQUENTEM LIBRUM DE LAUDE SANCTORUM.

[Col. 0437D] Operi quod in lucem a me profertur, occasionem praebuit Reliquiarum Sanctorum Apostolorum et [Col. 0438D] Martyrum receptio. Illud quisquis perpenderit, alicujus Rothomagensis episcopi industriae facile ascribet. [Col. 0439A] Haec verba quae paragrapho tertio leguntur: Bis ad Rothomagensem Sancti veniunt civitatem, statim indicant Reliquias in urbe Rothomagensi exceptas. Quod vero circa finem paragraphi sexti scribitur: Sed quid ego pauper Victricius cultor vester de loci qualitate formido clare ostendit auctorem fuisse hujus opusculi S. Victricium, qui illius urbis episcopatum tenuit versus finem quarti saeculi et initium quinti.

Stylus hujus operis cum stylo sancti Paulini, quem inter et sanctum Victricium arctissima fuit necessitas, maximam habet similitudinem. Quae ex Scriptura sacra, ea ex Latina versione tunc temporis usitata excerpta sunt. D. Martianay ex manuscripto sancti Germani a Pratis codice, nonnulla retulit, in [Col. 0439B] quibus similis reperitur S. Matthaei translatio, ex cujus fide Patres Scripturae testimonia afferebant ante S. Hieronymi aetatem.

Hic in quaestionem venire posset an opus illud sit concio quam coram populo Rothomagensi recitaverit Victricius vel libellus quem populi edocendi gratia composuerit? Ex duobus operis locis libellum credam potius esse quam concionem. Sed nos, inquit, paragrapho 9, in tanta gratulatione librum tumultu quaestionum refercimus: et versus finem paragraphi 9, Si nostra cui sordebit oratio, studium certe neutiquam displicebit, siquidem nos videbit librum simplici fide exarasse, nos verbis. Enim vero fidei confessio quam nuncupat paragrapho 4, et repetitae advocationes SS. Apostolorum et Martyrum quorum Reliquiae in [Col. 0439C] urbem recens venerant, in libro convenientiorem quam in oratione sedem obtinent.

Si de tempore constaret in quo mortui sunt episcopi Mediolanensis provinciae Theodulus et Eustachius de quibus paragrapho 2, sicuti constat, de tempore quo obiit S. Ambrosius, facilius annum quo Reliquiae illae Rothomagum advectae fuerint, possemus assignare. Id solum pro certo haberi potest (quandoquidem S. Ambrosius ex numero fuit eorum qui in S. Victricii gratiam Ecclesias suas spoliaverint, et quando inter Sanctos morborum curatores appellat Victricius S. Nazarium Mediolanensem) scilicet illam translationem ad illud tempus esse referendam, quod est medium inter Inventionem corporum sanctorum Nazarii et Celsi, ac sancti Ambrosii [Col. 0439D] mortem. Cum igitur non detexerit Ambrosius eorum Sanctorum corpora ante Theodosii mortem quae contigit die decima septima Januarii anno Christi 395, ipseque Ambrosius obierit anno 397 die Aprilis quarta, sequitur hanc Exceptionem Reliquiarum apud Rothomagenses, circa annum 396 factam fuisse.

De episcopis et Theodulo (si tamen de episcopis agat Victricius) constat quod in Epistola Concilii Mediolanensis anni 390 nomina subscripserint, saltem juxta editionem Labbei tomo II Concil. col. 1027: nam apud alios legitur Theodorus non [Col. 0440A] Theodulus. Verum non parva oritur difficultas circa ipsum Theodulum, an scilicet ille sit amanuensis beati Ambrosii de quo scribebat Paulinus presbyter in vita ejusdem Ambrosii anno 417, ea quae sequuntur: Cum ad palatium pergeret Ambrosius, eumque pro loco officii nostri sequeremur, Theodulo tunc Notario qui postea summa cum gratia Mutinensem rexit Ecclesiam, etc. Si enim Victricius de episcopo, mentionem faciat, hinc liquet alium esse a Theodulo Mutinensi episcopo, quod nempe Mutinensem cathedram nondum ascenderat, cum Reliquiae Sanctorum ipsi assignatae fuerunt; siquidem ex loco Paulini superius allegato certum est eum anno 395, post Theodosii mortem Notarii munia sub sancto Ambrosio adhuc egisse. Scribit Ughellus memoriam hujusce episcopi [Col. 0440B] quem Theodorum male vocat, exstare in monumentis Mutinensibus ad annum 397, quo forte tempore obierat Ambrosius et opusculum Victricius jamjam exaraverat.

Cum igitur alium Theodulum assignet Epistola concilii Mediolanensis ad Siricium papam anni 390, istum forte Theodulum indicat potius Victricius. Cujus autem sedis exstiterit episcopus, infertur ex subscriptionibus concilii Aquileiensis anni 381, quae repetuntur in exemplari Romano subscriptionum ejusdem concilii Mediolanensis. In iis Theodulo (male Theodorus dicto) assignatur sedes Octodurensis. At cum in ejus territorio quiescerent corpora Martyrum Agaunensium, si quidpiam de Sanctorum Reliquiis Victricio missurus erat Theodulus, de horum [Col. 0440C] profecto Martyrum sanguine intinctam humum quae tunc etiam religiosissime asservabatur, in capsulam episcopo Rothomagensi destinatam deposuisset. Altum ergo de sancti Mam itii Reliquiis silentium postulat ut intelligatur de Theodulo alio ab episcopo Octodurensi ea quae in tractatu sancti Victricii referuntur.

De qualicumque episcopo vel Ecclesiae ministro scripta fuerint, aliqua libellus iste quem lectori offero dignus est veneratione, tum ex parte antiquitatis, quae plusquam mille quadringentorum annorum est, tum ex parte auctoris cujus nomine insignitur, quippe qui deinde amissis litteris quas ad S. Paulinum Nolanum scripserat sanctus Victricius, hoc damnum reparat, et aliqua Epistolarum Paulini ad [Col. 0440D] Victricium loca illustrat. Caeterum si aegre ferant nonnulli qui auctores Gallos et Francos illustrant, quod Honorium vulgo Augustodunensem, e numero scriptorum nostrorum sustulerim Dissertatione superius edita, observent me in locum Honorii virum suffecisse et dignitate celeberrimum et antiquitate longe commendandum.

Digressiones plurimae quibus hoc scriptum refertum est, sententiam videntur recentis auctoris Vitae S. Victricii [a 1Kb] confirmare, de calumniis quibus petitus fuit, quasi in aliquibus fidei articulis erravisset. Credunt illum in Italiam antea se purgatum ivisse, [Col. 0441A] unde Reliquias deferre potuerat, quibus illas junxit quas postea excepit; nisi tamen alii prius obtinuerant. Exstat in suburbio Rothomagensi Ecclesia sub titulo S. Gervasii. Hanc non absurde crediderim locum occupare in quo S. Victricius templum posuerat de quo in hujus operis fine loquitur. Tanta est ejus antiquitatis opinio, ut fama sit S. Mellonis primi Rothomagensis episcopi corpus in ea sepultum fuisse. Illam suspicor fuisse aedificatam extra civitatem Romanam ubi juxta leges corpora terrae mandare licitum erat, primamque Rothomagi Coemeterii jus habuisse, quam potissimum frequentabant fideles propter Sanctorum Reliquias et sepulcra.

In notulis infra paginas in hac editione insertis plurima alia legentur quae de hoc manuscripto sese [Col. 0441B] offerunt exquirenda. Caetera omisi Scholia quae Monachus quidam Sancti Galli noni fortasse saeculi vel decimi observavit, quia sane in confesso est illum Monachum (Notkerus fuerit vel Ekkeardus) paulisper fuisse rudem, qui verbi gratia dixerit Rothomagensem civitatem, civitatem fuisse Britanniae, et loco Victricii quem non noverat, forte Vicarium esse legendum, idque, quia fuerat a scriptore deceptus qui hujus operis auctorem S. Ambrosium fuisse putabat, eo quod in manuscripto codice quem manu tenebat, aliqua sancti Doctoris scripta exciperet.

Hic opportune S. Victricii vitae narratio veniret, si quis forte illam ignoraret. Optime conscripta fuit a Joanne Baptista Le Brun Rothomagensi acolytho juxta ea quae de Victricio in Epistolis S. Paulini narrantur. [Col. 0441C] Illam Bollandistae iterum ediderunt in secundo Augusti tomo. Ibi legitur Victricium ab adolescentia militasse: Tum colendi Dei cupiditas eo illum adduxit, ut ad Tribuni pedes arma deponeret missionemque peteret. Hunc Tribunus virgis caedi et in carcerem conjici jussit. Rei militaris Comes ad quem adductus fuit Victricium capite damnavit. Lictor caput jamjam erat amputaturus, cum subito oculis captus est, soluta vincula: quae cum vidisset Comes, illum ad Imperatorem remisit, a quo dimissus est. In quem locum sese receperit, incertum est, sed eum Rothomagensis populus post Petri mortem episcopum elegit circa annum 385, Victricium postea circa annum 389 Paulinus vidit Viennae cum S. Martino Turonensi. Ejus autem tanta fuit fama [Col. 0441D] sanctitatis, ut cum Carnuti oblata fuisset beato Martino adolescentula muta, curandae infirmitatis honorem illi detulerit Martinus, vel episcopo Valentiniano: quod uterque recusavit: populum suum cum simplicitate edocebat Victricius, et exemplum semper praeceptis praemittebat. Monasteria in urbe Rothomagensi ac Dioecesi aedificavit. Multi ejus monitis in matrimonio continentiam observabant; plures illi bona sua afferebant, ut eleemosynas erogaret. Apud [Col. 0442A] Morinos et Nervios evangelizavit. Haec omnia narrantem audivit apud Nolam Paulinus Paschasium diaconum quem cum Urso catechumeno in Italiam miserat Victricius, quique Paulini Epistolam ad Victricium retulit. Ex Morinis redux, zizania in agro suo invenit disseminata. Contra adversarios, pro doctrinae suae puritate dimicavit, et ea forsan causa est, cur Romam peteret circa annum 403. Unde cum rediisset, Paulino scripsit litteras, quibus veniam precabatur eo quod ad illum iter non direxisset. Candidianum ad eum misit ex suis alumnis unum, qui cum Pontifice Romano de aliquo negotio ageret. A Candidiano didicit Paulinus quaecumque Victricium spectabant, eique secundam ad episcopum Rothomagensem dedit Epistolam. In chartis quas [Col. 0442B] ad Papam mittebat Victricius, significabat se aliquibus teneri scrupulis propter regulas quas observat Ecclesia Romana circa mores, ad coercendos Canonum violatores. Innocentius librum Regularem illi dedit, id est librum in quo Canones Ecclesiae Romanae continebantur. Haec tantum de S. Victricii vita tenentur, quibus adjungendae sunt circumstantiae quas hoc opus suppeditat.

Corpus ejus sequentibus saeculis ad Castrum Branam pagi Suessionensis delatum fuit. Existimarunt Socii Bollandiani a Calvinistis in favillas redactum fuisse cum pagum illum depraedati sunt. At rumor iste, qui et de reliquiis aliquorum sanctorum Galliae circumfertur, falso nititur fundamento quoad S. Victricii corpus integrum. Quinque nimirum inter [Col. 0442C] grandiora ossa corporis sancti Praesulis apud Branam sub altari ecclesiae parochialis S. Nicolai etiam a bellorum istorum temporibus asservata sunt in sarcophago ligneo, scilicet os femoris, os tibiae, os illud quod peroné vocant, item omoplate et coxis. Quaedam etiam de eodem sacro corpore in ecclesia abbatiali S. Evodii ipsius oppidi conservabantur; non vero totum corpus ut putaverat Balletius. His adde brachium quod jam ab initio duodecimi saeculi ad Monasterium Charitatis supra Ligerim delatum fuerat. Ossa quinque superius dicta solemniter illata sunt die quinta Maii anni 1733 in novam capsam manibus Rev. in Christo Patris D. Francisci Le Febvre de Laubrière episcopi Suessionensis, qui, ut didici ex processu verbali, statuit in posterum hanc [Col. 0442D] translationem ritu semiduplici in jam dicta ecclesia S. Nicolai singulis annis recolendam.

Caeterum in edendo hoc Victricii opusculo ipsam numerorum divisionem quae in codice S. Galli habetur, servare propono, ne quidquam de tantae antiquitatis manuscripto pereat, possitque lectori certum esse, omnia ad fidem venerandi codicis religiose fuisse collata.

Scribebam Parisiis mense Sextili anni 1737.




[Col. 0443]
SANCTI VICTRICII ROTHOMAGENSIS EPISCOPI LIBER DE LAUDE SANCTORUM.
Ex ms. Codice S. Galli annorum plus mille.
(C)

[Col. 0443A] I. Pertinere nos, dilectissimi fratres, ad misericordiam Dei et omnipotentiam Salvatoris etiam praesentibus spiritualium bonorum cumulis admonemur. Nullum vidimus percussorem, gladium vacuum vagina nescimus, et altaria divinarum adimus potestatum, nullus est hodie cruentus inimicus, et Sanctorum passione ditamur, nullus nunc tortor incumbit, et Martyrum tropaea portamus: nullus effusus sanguinis ad praesens, nec persecutor insequitur, et replemur gaudio triumphorum. Immergendum est igitur [a 1Kb] lacrymis, et grandia sunt in uberem fletum gaudia resolvenda. Ecce maxima pars coelestis militiae nostram dignatur visere civitatem, ut jam nobis habitandum sit inter turbas Sanctorum, et inclytas coelestium potestates. Haud mediocre [Col. 0443B] levamen est delictorum tecum habere quos instruis, tecum habere quos mitiges. Equidem ex gaudio praesenti metior quantum huc usque perdiderim. Rogo, date veniam impatientiae: immodica laetitia verba pensare non novit. Doleo et quodam modo humana ratione contristor quod tam sero venerunt habitatores pectoris nostri: minus delictorum repererant si ante venissent. Unde, charissimi, haec nostra sit apud sanctos prima petitio, ut peccata nostra pia miseratione advocationis excusent, non animo judicantis inquirant. Et meae quidem, sancti venerandique Martyres, quantum reor, apud vos veniabilis excusatio tarditatis est. Nam quod ad Britannias profectus sum, quod ibi moratus sum, vestrorum fecit exsecutio praeceptorum. Pacis [b 1Kb] me faciendae consacerdotes mei salutares [Col. 0443C] antistites evocarunt. Hoc negare non poteram qui vobis militabam. Non est deesse obsequiis obedire praeceptis. Merito virtutis ubique vos esse novi: nullo enim terrarum spatio coelestis claritudo fraudatur. Ignoscere ergo debetis, quod in quadragesimo tantum lapide pene tardus occurri. Vobis intra [Col. 0444A] Britannias [c 1Kb] obsequebar, et oceani circumfluo separatus vestro tamen detinebar officio. Dilatio [d 1Kb] ista desiderium meum laesit, non praetermisit obsequium. Ego tamen totum vestrae tribuo [e 1Kb] majestati, quia vos estis corpus Christi, et spiritus divinus est qui habitat in vobis; vestrum est quod abfui, vestrum est quod redivi. Superest ergo ut excusationis meae ratio digeratur. Pacis Domini estis auctores, cujus me sententiae velut interpretem delegistis. Hoc ego Domini Jesu et vestrum salutare praeceptum intra Britannias exercui, si non ut debui, tamen ut potui. Sapientibus amorem pacis infudi docilibus legi, nescientibus inculcavi, ingessi nolentibus, secundum Apostolum, instans opportune, importune; atque in eorum animas doctrina et palpatione perveni. Ubi [Col. 0444B] me tamen locus et fragilitas humana tentavit, vestri spiritus praesidium flagitavi. Feci quod in maxima vi tempestatis faciunt illi qui navigant: Non gubernatoris peritiam, sed misericordiam supernae majestatis implorant. Fluctus enim consternere et ventis modum adhibere, Jesus qui in vobis est valet, ars terrena non novit. Nec sane mihi jam circa eos laborandum est qui absolute disciplinae copula exciderunt. Habeo vestrarum praesentiam majestatum: in quibus apparitor religionis excusat, compleat vestrae potestatis auctoritas.

II. Qua te nunc, benedicte [f 1Kb] Ambrosi, veneratione complexer? qua te, Theodule, deosculer charitate? quibus te interioribus brachiis Eustachi sensui meo glutinem? quo te cultu novae mentis, Cario [g 1Kb] , qua admiratione [Col. 0444C] suspiciam? nescio profecto, nescio prae tantis meritis quid rependam. Unum solum est quod potest vestris beneficiis respondere, si a sanctis Apostolis et Martyribus debita nostra poscatis, ut vobis non desint quos nobiscum esse voluistis. Tuae quoque, dilectissime frater Aeliane [h 1Kb] , consedulitati, [Col. 0445A] tum etiam exspectationi gratias ago. Sed labori tuo et officio mercedem jam Apostoli ac Martyres exsolverunt, diu tecum fuerunt. Da igitur, da, quid moraris? Sanctorum templa porrigite. Operari libet, non libet loqui. Nam si curavit attacta leviter fimbria Salvatoris, procul dubio curabunt amplexata, domicilia passionum. Huc accedit quod fatigationem labor iste non sentit. Apostolos ac Martyres nostros fide ante portavimus. Bis ad Rothomagensem Sancti veniunt civitatem [a 1Kb] : dudum nostrum pectus intrarunt; modo celebrant Ecclesiam Civitatis. Ecce omnis aetas in vestrum funditur famulatum, alter alterum vincere studio religionis insistit. Hinc presbyteri et diacones et omnis vobis quotidiano famulatu cognitus minister occurrit. Notorum sunt obsequia [Col. 0445B] gratiora: non enim amari incipit [Subaud. notus], sed amoris acquirit augmentum.

III. Huc accedit, quod plus Dominum meretur cognita et inveterata militia. Stipendiorum additamentum timoris est incrementum. Magis enim formidat qui habet quod in offensione deperdat. Talis igitur, talis circa officium vestrum tempore exploratus, vitiis exantlatus, labore et vigiliis approbatus miles occurrit [b 1Kb] . Talis, inquam, ministrare festinat, qui laborem in desiderium vertit, qui fortunae nomen ignorat, qui hanc vitam non ex praesenti brevitate, sed ex aeternitatis felicitate metitur. Cui denique hic habitus mentis est, ut ingenti se ditatum fenore arbitretur, quoties manus habuerit Sanctorum reliquiis onustatas. Hinc Monachorum [Col. 0445C] limata jejuniis caterva densatur, hinc innocentium puerorum perstrepit sonora laetitia. Hinc devotarum, inlibatarumque virginum chorus crucis portat insigne [c 1Kb] . Hinc continentium, et viduarum tali prorsus digna multitudo stipatur officio. Quarum tantum splendidior vita est, quanto durior exstitit humanae sortis conditio. Gravis enim pugna est notae resistere voluptati. Si nescias, ipsa te inscientia natura defendit. Si scias ipsa te scientia cupiditatis oppugnat. Hujus incendium defuncti mariti frigus exstinxit, et omne desiderium monumentum triste complectitur. Hujus amores superstes maritus servat, et aeternitatis promissione palpatus. In disparili sorte parilis palma virtutis est. Haec coitum manente conjugio horrore et pudore damnavit, haec mortuo [Col. 0445D] commendavit. Nec immerito tantum religionis est studium. Ubi enim nulla est cogitatio voluptatum, ibi est domicilium castitatis. Bona conscientia sanctis libenter obsequitur. Nihil enim differt quod aut rumor laceret, aut tacita cogitationis vexet injuria. Ostentatio pudoris, et abstinentia est assiduitas obsequentis. [Col. 0446A] Nullius hic indumentum tyrium vomit ardorem, nec crepantis serici undae ambulantis arte crispantur, nulla bacca, nullus auri circulus scitur. Sordent enim humana, ubi divina pensantur. Docente Apostolo: Haec omnia tamquam stercora arbitratus sum, ut Christum lucrifacerem. Incedunt nitidae flagrantes crapulam castitatis. Incedunt divinis ornamentorum redimitae muneribus. Pectora sunt Psalmorum referta divitiis. Nulla nox vigiliarum est, in qua talis gemma non micet. Nullus religionis est locus in quo non splendeat tale segmentum; gaudium sanctorum est turba castorum. Irritatio potestatum est viduarum, et continentium multitudo. Hinc senum lacrymae, et gaudia mixta funduntur, hinc vota matrum, infantum quoque animos gaudia [Col. 0446B] ista pertentent, hinc denique totius populi circa majestatem vestram unus affectus.

IV. Miseremini igitur, miseremini; habetis, quod ignoscatis, confitemur [d 1Kb] Deum Patrem; confitemur Deum Filium, confitemur sanctum Spiritum Deum. Confitemur quia tres unum sunt. Unum dixi; quia ex uno sicut Filius de Patre, ita Pater in Filio; sanctus Spiritus vero de Patre et Filio. Ita et Pater et Filius in Spiritu sancto. Una Deitas, una substantia, quia unum principium, et una perpetuitas, sive ante omnia, sive per quem omnia, verus Deus de Deo vero; quia ut alius de alio, ita alius in alio, vivus a vivo, perfectus a perfecto, lumen de lumine, et lumen in lumine. Ita hujus Trinitatis Deitas ex uno et in uno permanens. Pater pater est, Filius filius [Col. 0446C] est, Spiritus spiritus est. Tres nominibus, tres uno principio, tres una perfectione, tres una Deitate, tres uno lumine, tres una virtute, tres una operatione, tres una substantia, tres una perpetuitate, quia ut tres ex uno, ita unitas in tribus. Sic confitemur quia sic credimus individuam Trinitatem, ante quam nihil potest affingi, nec mente concipi: per quam omnia visibilia, et invisibilia, sive Throni, sive Dominationes, sive principatus, sive potestates. Omnia per ipsum, et sine illo factum est nihil, qui pro salute generis humani de sublimi descendens, de Maria Virgine incarnatus hominem induit, passus est, crucifixus, sepultus, tertia die resurrexit a mortuis, ascendit in coelum, sedet ad dexteram Dei Patris, inde venturus est judicare vivos [Col. 0446D] et mortuos. Et in Spiritu sancto, quia hoc sacramentum in Apostolis ipse firmavit dicens: Cum ascendero ad patrem meum, et ad patrem vestrum, rogabo Patrem, et alium advocatum dabit vobis, ut vobiscum sit in aeternum, spiritum veritatis; quem hic mundus non potest accipere, quia non videt eum, nec [Col. 0447A] cognoscit eum. Vos autem nostis illum, quia apud vos manet, et vobiscum est (Joan. XIV, 16, 17). Et alibi: Cum vos statuerint ante potestates hujus mundi, nolite solliciti esse quid loquamini, Spiritus Patris vestri loquetur in vobis (Matth. X, 19). In hac unitate venerabilium passionum vestrarum lumina confitemur. In Evangelio legimus, quia vos estis lumina mundi (Matth. V, 14). Hoc in periculis, hoc in laetitia praedicamus. Prosit peccatoribus ista confessio, quia hoc obtinuit ille, qui petivit, sicut Dominus in Evangelio loquitur: Nam cum latro in patibulo pendens ab eo peteret ut sui meminisset, ait Salvator: Amen dico tibi, hodie mecum eris in Paradiso. Delicta nemo discutiat, veniam postulamus.

V. Age nunc, fratres dilectissimi, sacrosanctis [Col. 0447B] reliquiis melle, lacte subacta psalmorum verba libemus. Vigiliis et jejuniis inebriata sobrietas ablutionem postulet peccatorum. Inclinemus ad nos sanctorum favorem, dum calet adventus. Horum quidem domicilia superna sunt, sed nos ut hospites precemur. Prodest nonnumquam dissimulare, quod scias. Secretum suum ipsi noverint. Facilius impetrant qui sacramenta custodiunt, et secreta non quaerunt. Vos quoque, sacrae, inviolataeque virgines, psallite, psallite, et choreis tramites quibus ad coelum ascenditur et pede pulsate [a 1Kb] . Illos, inquam, qui Paradisi vere gaudent clara luce, nullis nubibus turbidi; illos plantis terite, illos assultibus fatigate.

VI. Ne quis autem de errore queratur; addidit nobis alios duces misericordia Salvatoris. Quid est [Col. 0447C] enim aliud, charissimi, Martyr, nisi Christi imitator? domitor rabidae voluptatis? calcator ambitionis, et mortis ambitor, contemptor divitiarum, compressor lasciviae, intemperantiae persecutor? Cui numquam sceptrum prudentiae avaritia praeripuit, aut cupiditas vindicari. Per hos virtutum gradus unde descenderat Salvator ascendit, docente Apostolo: Qui descendit, ipse est, qui ascendit super omnes coelos. Per hos denique secum, quos praedestinavit, evexit dicens: Pater, quos mihi dedisti, volo, ut ubi sum ego, et illi sint mecum. Prudentia, justitia, fortitudo, temperantia via coelestis est. Hanc Salvator aperuit dicens: Ego sum via et veritas. Hanc margaritarum coelestium, et aeternitatis mercator attrivit: hanc viatoribus christianis prophetae demonstrant: hanc [Col. 0447D] Apostoli frequentarunt: hanc numquam aut frigus astringit, aut calor incendit. In psalmis cautum est, per diem sol non uret te nec luna per noctem. Qua de re oremus, charissimi, oremus, ut si ascendere nos cumulus prohibet peccatorum, vel ascendentum vestigia osculis arctioribus vaporemus. Isti sunt venerandi, isti sunt sancti, qui morti mortem intulere. Sicut legimus: Qui credit in me, licet moriatur vivit. O quam pretiosa est in conspectu Domini mors sanctorum ejus quibus minax plus praestitit persecutor; tortor horruit, risit subditus quaestioni, percussor [Col. 0448A] tremuit, et trementis dexteram moriturus adjuvit; fera noluit, irritavit objectus, non quia poenam corpoream natura perdiderat, sed quia Salvator tanti praesul certaminis, palmam vibrans, immortalitatis victoriam praetendebat. Haec quamquam ita sint, tamen in illa passione membrorum vobiscum certamen corpora pertulerunt. Strati ergo humi, et solum lacrymis irrigantes una voce clamemus, ut qui semper sacratas reliquias possidetis, corpora purgetis. Nec vobis, venerandi, nostra sordebit oblatio. Dignum domicilium est quod tot victoribus habitetur. Hic invenietis Joannem Baptistam, illum, inquam, qui stadio [b 1Kb] communi cruentus stetit, sed ad coelum coronatus ascendit, quem Dominus ipse inter natos mulierum autumat potiorem. Hic Andream, [Col. 0448B] hic Thomam, hic Gervasium, hic Protasium, hic Agricolam, hic Eufemiam, quae quondam ustulato animo sub percussore virgo non palluit. Denique tanta hic est coelestium civium multitudo, ut ad adventum vestrae majestatis locus nobis esset alius inquirendus, nisi vos jungeret secretum vestrum, et unitas potestatis.

Vestra sunt haec praecepta, charitatem non aemulari, non quaerere illa, quae sua sunt [c 1Kb] .Unde non ambigo quod secundum hominem vilioris loci vos tangat injuria. Angusta nimis, homines ista perpendunt. Divinitas gradum respuit, nec loco nec tempore definitur. Unitatis nulla subjectio est. Nec mirum, si nihil est vobis in substantia terrena difficile, quibus totum est in spiritus luce commune. [Col. 0448C] Major tamen erit vestrarum gloria potestatum, si defendatis laboriosos, si tuemini hostibus subjacentes. Tegant arma, quos volunt, nos vestrae acies, vestra signa custodient. Nullus est hostis, si tribuatis indulgentiam peccatorum. Ex vestris manibus nostrae vitae retinacula detinentur. Remittite delicta, et nulla nos bella turbabunt. Sed quid ego pauper Victricius cultor vester de loci qualitate formido? A vobis ad vos venistis, hic reperietis, quos circa Domini Jesu Christi altaria ministrantes reliquistis, porrectis brachiis vos Baptista Joannes exspectat. Vos Thomas, vos Andreas, Lucas et caetera multitudo coelestis parilii vos desiderio in suum gremium vocat. Nullas vos novus hospes excipiet. Hi sunt cum quibus militatis in coelo. Peculiaris tamen erit [Col. 0448D] gratulatio, si jungantur reliquiis, qui juncti claritudine spiritali.

VII. Siquidem unam corporulentiae massam Scriptura insinuante colligimus. Quotus enim quis aut natura tam brutus, aut rationis expers inveniri queat, qui neget feminam ex viri lateribus sumpsisse principium? Ex quo illud emergit, ut intelligamus primordia carnis ex carne esse suscepta. Ipsamque sibi fuisse naturam, ut si animum naviter quispiam intendat, et velut generis genus inquirat, reperiat Adam ex specie genus effectum. Non enim potest [Col. 0449A] genus non esse, ex cujus materia figmentoque diffusa per omnes humani corporis fetura succrevit. Ergo, sanctissimi fratres, primum id scire debemus, homines inter se non natura, sed loco et tempore, et opere, et cogitatione distare. Diversitas enim unitati extranea est. Unitas late sine sui diffunditur detrimento. Quod si omnium hominum unum corpus esse rationis oculi perviderunt, sequitur, ut in Christo, et in Ecclesia viventibus pari argumento unam beneficio adoptionis et carnis, et sanguinis, et spiritus credamus esse substantiam. Initium novae legis est praeteritorum ablutio delictorum. Salvator autem, quamvis esset prioris, tamen melioris testamenti sponsor accessit. Necesse est ergo ut sit in his una virtus, in quibus est sacramentorum una [Col. 0449B] perfectio. Ait enim Apostolus: Vos estis corpus Christi, et membra, et Spiritus Dei habitat in vobis. Cum igitur Scriptura docente firmemur Baptismatis sacramento divino nos spiritui posse conjungi, eademque ratione dicamus etiam corpora nostra cum membris filii glutino perseverantis confessionis astringi, nihilque unitati perire per gratiam, quae dubitatio est, etiam Apostolos Martyresque nostros perfectam absolutamque meruisse concordiam? Cum enim spiritus Dei sit, et Deus filius Christus, qui aequabili potestate opinionem injuriosae subjectionis explodit, qui venerabili triumpho membrorum, morti spatium non reliquit, qui singularitatis abnuit nomen, qui nec finem aut initium ullis sui partibus sentit, Apostoli autem, sanctique et per [Col. 0449C] spiritalis mysterii sanctionem, et per corporis victimam, et per sanguinis censum ac sacrificium passionis ascendere solium Redemptoris, ipso in Evangelio dicente: Cum sederit filius in throno gloriae suae, [a 1Kb] sedebitis et vos super duodecim tribunalia judicantes XII tribus filiorum Israel. Et iterum: Cui remiseritis remissa erunt, et quem ligaveritis, ligatus habebitur. Relinquitur ergo, ut toti cum toto sint Salvatore. Nam quibus nihil est in professione dissimile, his totum est in Deitatis veritate commune. Per justitiam etiam fiunt comites Salvatoris, per prudentiam aemuli, per usum artuum concorporei, per sanguinem consanguinei, per hostiae consummationem fiunt crucis aeternitate consortes. Scriptum est enim: Ascendo ad Patrem meum et ad Patrem vestrum. Si [Col. 0449D] igitur communis pater, communes et filii, si communes filii, communis haereditas, si communis haereditas, communis aeternitas. Sancti autem sunt per victoriam immortalitate donati, superest, ut non divisa, sed una sit auctoritas voluntatum. Ipso hoc apud patrem Domino prosequente: Pater, sanctifica illos in veritate, verbum tuum veritas est. Sicut tu me misisti in saeculo, et ego misi eos in saeculo. Et pro eis sanctifico me, ut sint et ipsi sanctificati in veritate; non solum pro his te rogo, sed etiam pro eis qui credituri sunt in me, per verbum ipsorum. Ut omnes unum [Col. 0450A] sint, sicut tu Pater in me et ego in te, ut et ipsi sint in nobis, ut hoc saeculum credat, quia tu me misisti, et ego mitto eos. Claritatem quam dedisti mihi, dedi eis, ut sint unum sicut nos unum sumus. Ego in illis, et tu in me, ut sint consummati in unum, ut cognoscat saeculum, quia tu me misisti et dilexisti illos, sicut me dilexisti. Rapitur enim a dignis imperium salutare, quisquis extulerit sacrae confessionis insigne.

VIII. Alia est, dilectissimi, immortalitas, quae sine conceptione fragilitatis, est sempiterna. Alia, quae largitate conceditur. Nos autem Apostolis, et Martyribus donatam immortalitatem negare non possumus. Sed illud assumimus post indeptam divinitatem, nihil esse, quod Trinitatem a sanctorum oblatione secernat; quoniam ipsa eos [Col. 0450B] veritas edidit Trinitatis. Plenam enim perfectamque esse Dei naturam necesse est confiteri. Alioquin fit injuria, si negemus, dicente Domino: Qui me negaverit, et meos sermones, coram hominibus, et ego eum negabo coram Patre meo et Angelis ejus. Huc accedit, quod ultra nihil recipit plenitudo. Sanguis autem post Martyrium praemio divinitatis ignescit. Facessat ergo distinctionis injuria, cum sit eadem copula claritatis. Vado, ait, ad Patrem meum, et ad Patrem vestrum. Videtis itaque, amantissimi, hoc esse Patris, et Filii per naturae proprietatem, quod est Sanctis per suscepti muneris unitatem. Deus longe lateque diffunditur, et suum lumen sine sui feneratur detrimento. Quacumque in parte totus est, sensus totus, visus totus, animi totus sui. Non potest ergo non [Col. 0450C] esse perfectus in Apostolis qui est perfectus in toto. Forsitan hoc loco quispiam exclamet, et dicat, Ergo hoc martyr, quod prima virtus, et absoluta, inenarrabilisque substantia Deitatis? dico idem esse per beneficium, non per proprietatem; per adoptionem, non per naturam. Eoque fieri ut cum dies magnus advenerit, nec acquisisse videatur ille qui acceperit imperium, nec minuisse ille, qui dedit. Clementis bonique disceptatoris est, praedicare ante, quid caveas. Ecce nobis velut praelato reliquiarum suarum lumine tramitem veritatis ostendunt. Docent reverentiam, fidem, prudentiam, justitiam, fortitudinem, concordiam, continentiam, castitatem, dum in obsessis corporibus, his quae sunt contraria puniunt, et vitiorum amovent labes. Sed hanc misericordiam, [Col. 0450D] et hunc docendi affectum, has denique reliquiarum divitias, et hos ignitos luminis radios in se habent; etiam cum nostra coeperint delicta pensare. Boni regis est absque gratia judicare. Ibi mera veritas invenitur, ubi nulla est in unam partem declinatio cognitoris. Nos autem ab ipsis, quibus nunc utimur beneficiis adjuvamur. Ergo in unum velut acervum omnis quae nunc diffusa est Sanctorum bonitas colligetur, ut sine gratia, sine appellationis injuria sceptrum teneant judicantis. Peccata sunt tenebrae, lux innocentia. Necesse est ergo ut carcer appareat [Col. 0451A] tenebrarum, cum coeperit de se in se redire quod lucis est.

IX. Solis lata sunt beneficia; omnia terrarum spatia, omnium domiciliorum oculos replet, et illuminat, et a se sui copia non recedit. Munus suum effundit et recipit intumque possidet quantum fuerat ante largitus; donat, et donatarum rerum dominus invenitur. Haut aliter, charissimi, ante diem judicii in cunctas Basilicas, in omnes ecclesias, in omnium denique fidelium pectus justorum splendor infunditur, in se scilicet rediturus cum personam sumpserit judicantis. Si cui vilis ista comparatio videbitur, in hoc accipiat majestatis esse, non erroris, quod divinis corruptibilia, quod magnis parva collidimus. Primordia quae generis sunt expertia, nesciunt definiri. [Col. 0451B] Inclinata substantia Deitatis in se suae similitudinis retinet dignitatem. Nec qualitas, nec quantitas reperitur, cui Trinitas possit aequari. Coelestis ratio docetur, non comparatur; insinuatur, non ornatur. Docuit ergo nos divinitatem solis exemplum. Non tamen se miscuit unitati. Jam illud omnibus liquet, ex nihilo Deum fecisse, quod non erat, unde saepe dialecticorum virus [a 1Kb] eliditur.

Si enim ex inani rerum auctor Deus vas hoc spiritale, et membra composuit, cur non potuit animatum corpus, et velut sanguinis fermento globatum ad sui luminis transferre substantiam? Sed nos in tanta gratulatione librum tumultu quaestionum refercimus. Nec immerito, indagatio enim veritatis, voluptas est inquirentis. Sic Deus, sic Salvator agnoscitur, sic [Col. 0451C] triumphus porrectus salutaribus brachiis invenitur, sic corporibus aeternus splendor acquiritur. Angelos ignitae majestatis spiritum continere coelesti oratione percipimus: sic enim legimus: Qui facit angelos suos spiritus, et ministros ignem urentem. Ergo si in corpore cruor est, cruor autem ipse superno miscetur ardori, nihil superest quaestionis, quin unam eamdemque beatorum colligamus esse cum universitate concordiam. Illa nunc est, charissimi, ex animis nostris abstergenda, abolendaque suspicio, ne quis forte vulgari errore deceptus in minutiis justorum, et in hac apostolica consecratione, non putet totius corporeae passionis consistere veritatem. Nos autem id tota fide, et auctoritate clamamus, in reliquiis nihil esse non [Col. 0451D] plenum. Nam integri artus sunt, ubi est integra medicina. Carnem dicimus glutino sanguinis contineri, spiritum quoque madentem sanguinis rore, flammeum Verbi affirmamus duxisse ardorem. Quod cum ita sit, certissimum est Apostolos, Martyresque nostros integris ad nos venisse virtutibus. Id ita esse, etiam praesentibus beneficiis admonemur. Nam cum jus translationis ipsis volentibus agnoscamus, illud intelligimus, non ipsos sibi inferre propria disseminatione jacturam, sed spargere beneficia [Col. 0452A] unitate ditatos. Flamma claritudinem suam effundit, et donat, nec tamen patitur dispendium largitatis. Sic Sancti sunt sine damna munifici, sine additamento pleni, sic ad nos sine peregrinationis fastidio pervenerunt. In reliquiis ergo admonitio perfectionis est, non divisionis injuria. Quidquid ex disparili conceptione formatur, et non primi fontis liquore perfunditur, id caducum esse necesse est. Sol et sidera, tellus, et residua nomina vanitatum recipiunt corruptibilitatem, quia non habent exordium spiritale. Sanctorum autem passio, imitatio Christi est, et Christus est Deus. Ergo non est in plenitudine inscrenda divisio, sed in ipsa divisione, quae oculis subjacet, plenitudinis est veritas adoranda.

[Col. 0452B] X. Cur igitur reliquias appellamus? quia rerum imagines, et signa sunt verba, subjicitur oculis cruor et limus. Id nos reliquiarum nomine, quia aliter non possumus, velut vividi sermonis impressione signamus. Sed nos nunc totum in parte dicendo, non corporalium luminum obices, sed cordis oculos aperimus. Non enim res verbis, sed verba serviunt rebus. Unde amotis sermonum insidiis, res cum re, ratio cum ratione confligat. Omnis pars, quae dicitur species, necesse est, ut generis in se vim definitionemque suscipiat. Nam cum animal esse substantiam animatam, substantiamque sensibilem dixero, simul dixi et homines, et boves, et caeterorum animantium definitionem, quomodo est homo qui non percipit quae Dei sunt. Quod si in [Col. 0452C] generis definitione etiam specierum momenta pensantur, qui fieri potest, ut in reliquiis non sit plenitudo carnalis, [b 1Kb] cum sit eadem ratio spiritalis? Ostendimus itaque in parte totum esse posse. Unde queri jam de exiguitate non possumus; nam cum dixerimus ad instar generis, nihil sacrosanctis perire corporibus, certe illud assignavimus, non posse minui, quod divinum est, quia totum in toto est. Et ubi est aliquid, ibi totum est. Corpus autem infectione spiritus aeternari, divina colligimus lectione. Concluditur ergo, ut nihil amplius desideretur ubi plenitudo sentitur. Docendi gratia in facili illo, pervulgatoque persistamus exemplo. Ignis jubar dicimus, colorem dicimus, et tamen idem imperante natura nec aliud ab alio, nisi sola nominis distinctione [Col. 0452D] dividitur. Lux splendorem parturit, nec tamen lucis et splendoris fit ulla discretio. Homo ipse in eo, quod homo est, unum tenet cum omnibus nascendi communione collegium. Aes, aurum, et reliqua genera metallorum, quamvis in diversum hamatis avaritiae unguibus rapiantur, tamen habent individuae substantiae qualitatem. Claret igitur species ad naturam referri. Claret igitur in reliquiis perfectionem membrorum esse, quia inest in spiritali sacratione consortium. Qualis enim coelestis, [Col. 0453A] tales et coelestes. Si divisas esse reliquias diceremus a spiritu, merito omnis viscerum nexus et soliditas quaereretur. At vero cum unitam advertamus esse substantiam, ab re est, totum in toto perquirere. Injuria unitatis est, majoris inquisitio potestatis. Oculorum est ista deceptio. Clariora sunt lumina rationum. Cernimus parvas reliquias, nonnihil sanguinis. Sed has minutias clariores esse, quam sol est, veritas intuetur, Domino in Evangelio dicente: Sancti mei fulgebunt sicut sol, in regno Patris; et tunc sol amplius quam nunc, clariusque lucebit.

XI. Huc accedit quod non minus in partibus, quam in soliditate curatio est. An aliter in Oriente, Constantinopoli, Antiochiae, Thessalonicae, Naiso [a 1Kb] , Romae, in Italia miseris porrigunt medicinam? An [Col. 0453B] aliter laborantia corpora defeaeantur? Curat Ephesi Joannes Evangelista, praeterea et in locis plurimis; quem Christi a pectore nec ante consecrationem accepimus recessisse, et apud nos ipsa ejus est medicina. Curat Bononiae Proculus, Agricola, et hic quoque horum cernimus majestatem. Curat Placentiae Antoninus. Curat Saturninus, Trajanus in Macedonia. Curat Nazarius Mediolano: Mutius [b 1Kb] Alexander, Datysus [c 1Kb] , Chindeus [d 1Kb] larga virtute gratiam salutis infundunt. Curat Rogata [e 1Kb] , Leonida, Anastasia, Anatoclia, ut ait Apostolus Paulus: In virum perfectum, in mensuram aetatis plenitudinis Christi, uno, atque eodem spiritu, qui omnia in omnibus operatur. Rogo, an alia est apud nos, alia apud alios memoratorum medela sanctorum? Quod si quidquid ubique [Col. 0453C] sanctorum est, parili pietate cultores suos defendunt, purgant, tuentur, adjiciendus cultus est, non discutienda majestas. Quod si in reliquiis non esset plenum pondus virtutis, tamen non erat bonae mentis derogare tali aliquid dignitati. Non enim scire prodest, sed timere. Quia cautum est: Timor Domini expellit peccatum. Nam qui sine timore est, nusquam poterit justificari. Innumerabilia sunt, quae occurrunt, sed nos puri liquoris meatus, et tramites aucupamur. Non me hypothetici et categorici syllogismorum modi intricant, non inania philosophorum sophismata decipiunt: ipsa faciem suam veritas aperit, fides despuit argumenta, crimen latebras, innocentia publicum quaerit. Manu igitur ostendo, quod quaeritur, tango reduvias, affirmo in istis reliquiis perfectam [Col. 0453D] esse gratiam perfectamque virtutem. Hoc loco si res esset sermonum collisione pandenda, dicerem et genere, et specie, et numero idem esse; de quo ambigit infida calumnia dubitantis, nec dubitantis fortasse, sed non amantis. At vero cum totam fide teneam, supervacaneis supersedendum interim reor, sed videnda, non quaerenda. Ecce incumbit immundi pollutique spiritus tortor, nec venit sub aspectu ille, [Col. 0454A] qui torquet. Nulla sunt vincula, et ligatur ille qui patitur. Equuleum aeris habet ira coelestis.

Nulla ungala est, et tanta sunt crimina confitentium; nullum vulnus apparet, et dentium stridor auditur, nulla interrogatio disceptantis, et sequitur permissio recedentis.

Nemo profecto, nemo tam inops mentis est ut dicat deesse plenitudini, cum examini nihil deesse videat. Deus enim proculdubio; Deus est, quisquis est invisibilium tortor et judex. Imperfecta natura nescit spiritum vulnerare. Interiora non judicat, nisi qui sanat. Non imperat elementis, nisi qui calcat sceptrum. Non tenet Trinitatem, nisi qui est in partibus integer, et totus in toto; sensus primus nullius adjectionis est indigus. Apostoli autem sanctique [Col. 0454B] non solum additamenta non quaerunt, sed etiam sanitatis, et salutis beneficia largiuntur.

Ergo unus sensus, unus spiritus, una est his cum veritate permixtio. Qui curat, et vivit; qui vivit in reliquiis est. Apostoli autem Martyresque medentur, et diluunt. In reliquiis igitur sunt totius vinculo aeternitatis astricti. Omnem sectionem nubilum mortis infuscat. Nos satis superque Sanctos declaravimus partis damna non nosse. Residet ergo ut intelligamus, misericordiae esse, non quaestionis, quod se justi omnibus largiuntur; qui amat, credit; qui credit, fidem in disputatore, et sacerdote, non verba rimatur. Unde si nostra cui sordebit oratio, studium certe nentiquam displicebit. Si quidem nos videbit, librum simplici fide exarasse, non verbis; cultu, non [Col. 0454C] argumentis; veneratione, non curiositate. Amator veritatis est quisquis reverentiam detulerit; osor est, quisquis moverit quaestionem.

XII. Qua de re, Amantissimi, dum recens est turba sanctorum, incumbamus, et ex imis corporum venis suspiria proferamus. Adsunt advocati, delictorum nostrorum gesta oratione pandamus. Favent judices, possunt mitigare sententiam, quibus dictum est: Sedebitis super duodecim tribunalia, judicabitis duodecim Tribus filiorum Israel (Matth. XIX, 28). Semper judices, quia semper Apostoli. Sed me longius non tam dicendi studium, quam fidei traxit officium; immodica gratulatio tacere non novit. Laetitiae detrimentum est, si desit auditor. Ergo si tacere in tanta exsultantium celebritate potuissem, crimen [Col. 0454D] moeroris incurreram: Apostoli ac Martyres veniunt, Antistitem tacere non convenit. Eriguntur altaria, de gaudio Sacerdotis populus sumat exordium. Quis rogo, tam brutus? Quis tam profanus? quis tam legis et religionis ignarus, ut gaudia ista non sentiat? Si quis saecularium principum nostram nunc viseret civitatem, protinus sertis spatia omnia redimita riderent, matres tecta complerent, portae undam populi [Col. 0455A] moverent, omnis aetas in studium divisa, adoreas [Id est laudes], et bellica facta cantaret, paludamenti flammas ac Tyrium muricem miraretur, stuperet, Rubri pretium maris, et gelatas lacrymas belluarum: et quidem miranda si videas, contemnenda si cogites; denique lapides appellantur; haec inquam, hiantem populum detinerent. At vero beatissimi, cum Martyrum triumphus, et pompa virtutum nostra tecta succedunt, cur non solvamur in gaudia? Nec deest quod miremur: pro regali amictu praesto est aeterni luminis indumentum. Hic purpura, hic togae liberae sanctorum sunt, hic diademata variis gemmarum distincta luminibus, sapientiae, intellectus, scientiae, veritatis, consilii, fortitudinis, tolerantiae, temperantiae, justitiae, prudentiae, patientiae, castitatis, [Col. 0455B] istae in lapidibus singulis sunt expressae, scriptaeque virtutes. Hic spiritalibus gemmis coronas Martyrum artifex Salvator ornavit. Ad has gemmas animarum vela tendamus, nihil in his fragile, nihil quod majus minuat, nihil quod sentiat detrimentum. Magis ac magis in specie florescunt; aeternitatis insignia edita esse, etiam sanguis ostendit, qui ignem Spiritus sancti adhuc signat in ipsis corporibus reliquiisque membrorum. Gratulamur, carissimi, quoties videmus tenebras luce discussas. Cur non effusius in gaudia proruamus, cum cernamus salutarium, aeternorumque luminum jubar allatum? Dies mihi videtur clarioris serenitatis sumpsisse laetitiam. Nec immerito, septuplo enim, ut dixi, Martyres sole sunt clariores. Sed nunc nobis, amantissimi, orandum est, [Col. 0455C] non perorandum [Hic deest in ms. orandum], inquam, ut a nobis omnis diaboli impetus repellatur, qui clandestino lapsu nostrum pectus ingreditur. Firmate igitur, Sancti, vestros firmate cultores, ac petra angulari nostrum pectus instruite. Periculosus ac fortis est hostis, omnes aditus, omnes explorat ingressus. Sed nihil est verendum, grandis est occurrentium multitudo Sanctorum. Cum igitur nobis e coelitum castris tantus militum et regum numerus advenerit, arripiamus arma justitiae, prudentiae, nos et fidei clypeo protegamus, non loricae squamis, sed temperantiae, et pudicitiae laminis pectora muniamus. Dextris nostris fidei semper ac patientiae tela vibremus. Mox feriamus, si quispiam pulsaverit inimicus. Talia dudum, talia Apostoli arma portarunt. His instructi, [Col. 0455D] intemperantiae, lasciviae, cupiditatis, ambitionis, irae quoque et superbiae colla fregerunt.

Nihil itaque nobis misericordia Salvatoris, non arma, non praesidia denegavit. Unde etiam atque etiam providendum est ne nos velut oscitantes vitiorum torpor invadat, ne aut incredulitas fidei inimica subripiat, aut ira differat, aut cupiditas vexet, aut luctet ambitio. Libenter nobiscum nostri Martyres versabuntur, si ad eorum famulatum puram conscientiam deferamus. Si cui forte dura et ineluctabilis videtur ista militia, non abjiciat hastam, antequam classicum crepet, nec eum ante pugnam frigus mortis invadat. Nemo signa deserat [Col. 0456A] Salvatoris. Dedit exemplum, mittit auxilia. Certa victoria est cum talibus commilitonibus, et cum Christo imperatore pugnare; tunc profecto in me splendebit galea Sacerdotis, si me in acie charitas vestra perspexerit; incendium gloriae est, vobis spectantibus, vobis sequentibus dimicare. Tuta statio, et salutis munitissimus portus est fides inconcussa et constantia spiritalis. Bona vita nihil prodest, si nescias cui vivas. In altum rapiet turbo ventorum levem et incredulam mentem. Fides est quae Sanctos vexit ad coelum; fides est quae flammas vertit in rorem, et in incendii globos salutare frigus immisit; fides est quae fluctuantium undarum liquores sub ambulantum vestigiis solidavit; fides est quae Martyres in exemplum mortis exhibet consecratos; fides est [Col. 0456B] quae Confessorum animas munivit in certamine passionis; fides est quae jejunas, et seras, et aridas escas in humilitate depascit; fides est quae virginitatem, viduitatem, continentiam modesta integritate custodit; fides est quae sustulit concupiscentiam corporalem et amorem imperii coelestis ingessit; fides est quae Domino per mortem crucis immortalitatem conjungit. Haec per odia saeculi exhibet Domino coodibiles; haec in carceribus confovet Confessores, teterrimo tenebrarum horrore conclusos, dumque in squalore sordibusque jactantur, ipsisque terrarum cubilibus transpunguntur, non somno liberi, quietem vel modici temporis capiunt. Dum ita per singulos dies omni tormentorum genere laniuntur; dum denique suppliciis multimodis urgentur, virtus proficit [Col. 0456C] ad coronam. Fides est quae in his tot conflictationibus caram unitatem exhibet Deo, reddit vicem Christo, moriendo pro ipso. Sicut caput corporis mortuum est pro membris, ita pro capite membra moriuntur, ut sicut caput vivit, ita cum capite vivificentur membra. Haec confirmat beatissimus Paulus: Si commorimur Christo, et convivimus; si toleramus, et conregnamus. Superest, amantissimi, ut et peccatorum nostrorum confessio subsequatur. Non quod divinae potestates secessus animorum, et secreta non norint; sed facile elicit misericordiam judicantis non extorta confessio. Nullus sit, charissimi fratres, dies, quo non his fabulis moremur, ille Martyr sub tortore non impalluit, ille percussoris moras festinatione praecessit, ille flammas avidus bibit; ille sectus [Col. 0456D] est, sed integer stetit, ille felicem se dixit, cui contigit cruciari; ille inter manus carnificum, ne qua mora fieret properanti jussit redire fluminibus. Illa patris lacrymas doluit, ut filia, contempsit ut Martyr; illa irritatione iram leonis mortis avida concitavit; illa jejunante filio feris ubera plena porrexit: illa virgo monilia aeternitatis ornamenta percussori colla subjecit. Millia sunt, charissimi fratres, exempla virtutum, quae pagina sancta commemorat. Sed nos hortandi magis, quam docendi gratia carpsimus pauca de multis. Fidelibus enim pauca sufficiunt, infidelibus multa non prosunt. Non sunt sanctorum desideria differenda. Cur moramur? Divinis, [Col. 0457A] pateat aula Martyribus y [a 1Kb] , jungantur reliquiae; jungantur et gratiae, in unum conveniant, primae resurrectionis exordia. Interea confessio nostra subripiat. Indulgentia criminum est gratulatio potestatum. Haud immerito, charissimi fratres, basilicae spatium cupidus aedificator arripui. Appetentiam meam sanctorum excusat adventus. Ipsi sibi aulam parari occulta desiderii mei ratione jusserunt. Sic est profecto, sic est. Nam fundamenta jecimus, parietes [Col. 0458A] in longum duximus, et hodie discimus, quibus operis nostri crescebat intentio. Qua de re omnes sunt morae castigatione pulsatae, nihil me pigrum tardumque delectat. Juvat manibus volvere, et grandia humeris saxa portare. Sudorem meum bibat terra; atque utinam sanguinem biberet pro nomine Salvatoris! Sudorem interim bibat terra altaria susceptura. Si nos fideles Apostoli et Martyres nostri perspexerint, alios invitabunt.




[Col. 0457]

ANNO DOMINI CCCCXVII.
PAMMACHIUS ET OCEANUS. ALIQUOT EPISTOLAE.

[Col. 0457A] (Has adisis Epistolas inter Hieronymianas, tomo XXII nostrae Patrol., sub numeris XLVIII, XLIX, LVII, LXVI, LXIX, LXXXIII, LXXXIV, XCVII.)




ANNO DOMINI CCCCXVII.
INNOCENTIUS I PAPA.




[Col. 0457]
PROLEGOMENA.



NOTITIAE BIOGRAPHICAE.[Col. 0457B] I.
(Ex libro pontificali, apud Labb. coll. Concil. t. II.)

Innocentius, natione Albanensis, ex patre Innocentio, sedit annis quindecim, mensibus duodus, diebus viginti uno. Hic constitutum fecit de omni Ecclesia, et de regulis monasteriorum, et de Judaeis, et de paganis. Et multos Cataphrygas invenit, quos in exsilio monasterii relegavit. Hic invenit Pelagium et Coelestium haereticos, et damnavit eos. Et hoc constituit, ut qui natus fuerit de Christiana, denuo nasci debeat per baptismum, hoc est, baptizari, quod Pelagius damnabat. Eodem tempore dedicavit basilicam sanctorum Gervasii et Protasii ex devotione testamenti cujusdam illustris feminae Vestinae, laborantibus [Col. 0457C] presbyteris Ursicino et Lopardo, ac diacono Libyano. Quae femina suprascripta testamenti paginam sic ordinavit, ut basilica sanctorum martyrum, ex ornamentis et margaritis, venditis justis existimationibus, construeretur. Et constructa est usque ad perfectum. In quo loco beatissimus Innocentius ex delegatione illustris feminae Vestinae titulum Romanum constituit. Et in eadem domo obtulit patenas argenteas duas, pensantes singulas libras 20; [Col. 0458B] amas argenteas duas, pensantes singulas libras 20; coronas argenteas 12, pensantes singulas libras 14; pharum cantharum unum, pensans libras 22; cerostrota argentea 4, pensantia singula libras 25; turrim argenteam cum patena, et columbam deauratam, pensantem libras 30. Ad ornatum baptisterii, cervum argenteum, fundentem aquam, pensantem libras 15; vas ad oleum chrismatis argenteum, pensans libras quinque; vas aliud ad oleum exorcizatum, pensans libras quinque; patenas duas ad chrisma, pensantes singulas libras tres; scyphum argenteum anaglyphum, pensantem libras decem; scyphum alium argenteum, pensantem libras decem; calices argenteos quinque, pensantes libras tres; calices argenteos baptismi numero tres, pensantes singulos I. 2; [Col. 0458C] aquamaniles argenteos, pensantes libras 16; phara canthara aerea 16, pensantia singula libras decem; phara canthara aerea cerostrota in gremio basilicae numero 20, pensantia singula libras 40; domos juxta basilicam Libyanam, praestantes solidos octoginta quinque et tremissem; balneum in eodem juxta templum Mamuri, praestans solidos 32; domos in clivum salutis balneatae, praestantes solidos septem et tremissem; possessionem Sarras in Clusino territorio, [Col. 0459A] praestantem solidos 71 et tremissem; possessionem Corbianam in territorio Clusino, praestantem solidos 79; possessionem Fundanensem in territorio Fundano cum adjacentibus attiguis 15, praestantem solidos 181 et tremissem; possessionem Figlinam in territorio Casinate, praestantem solidos 58 et tremissem; possessionem Amandini, quam donavit illustris femina Vestina consobrinae suae in territorio Veientano, praestantem solidos 46 et tremissem; possessionem Antonianam in territorio Clodiano, praestantem solidos 62; domos Emeriti in clivo Mamuri, inter urbem Romam juxta basilicam, praestantes solidos 62; domos in clivum Patricii arbitrata. Domos juxta basilicam in vico longo, qui cognominatur ad lacum, praestantes solidos 82; domos ad [Col. 0459B] cathedram lapideam Florianam, praestantes solidos 58; pistrinum in vico longo, qui cognominatur Castoriani, praestans solidos 61. Balneum in vico longo, qui cognominatur Templum, praestans solidos 40 . . . . siliquas . . . 3 . . . . uncias . . . portae Nomentanae, praestans solidos 22 et tremissem. Hic constituit sabbato jejunium celebrari, quia sabbato Dominus in sepulcro positus est, et discipuli jejunarunt. Hic constituit basilicam sanctae Agnetis martyris, a presbyteris Leopardo et Paulino, sollicite ac digne gubernari et tegi et ornari. Et ex dispositione Vestinae, tituli supradicti presbyteris est concessa potestas. Hic fecit ordinationes quatuor in urbe Roma per mensem Decembrem, presbyteros triginta, diacones quindecim, episcopos per diversa loca 54. Qui etiam sepultus [Col. 0459C] est in coemeterio Priscillae, ad ursum pileatum, V Kalendas Augusti. Et cessavit episcopatus die 22.




[Col. 0459C]
NOTAE SEVERINI BINII.

Innocentius. Cum post obitum Anastasii sedes pontificia dies viginti et unum vacasset, Innocentius Albanus creatus est Romanus pontifex XV kalend. Junii, anno Christi 402, Arcadii et Honorii 8. Cujus initio Martinus Turonensium episcopus ex hac vita migravit in coelum: Chrysostomus a conciliabulo apud Quercum habito, opera et conatu Theophili relegatus, ab imperatore Arcadio vix revocatus, secundo exsulare jubetur, ideo quod contra ludos saeculares permissu Honorii imperatoris editos, ritusque gentilitios in dedicatione statuae argenteae Eudoxiae imperatricis declamasset. Hanc enim ob rem Eudoxia, rursum acerrime irritata, per Theophilium Alexandrinum procurat, ut restitutus sedi, per imperatorem [Col. 0459D] Arcadium denuo deponatur et relegatur; ut pote qui a synodo depositus, synodali dumtaxat sententia, juxta canonem Antiocheni conciliabuli duodecimum, restituti debuisset. Tertio anno exsilii jussu Arcadii ad votum adversariorum longius ablegatus, febri correptus, migravit ad Dominum anno 407, qui est Innocentii 6, Arcadius imperator, et Eudoxia imperatrix, aliive Chrysostomi persecutores, indignationem offensi numinis experti, paucis mensibus post obitum Chrysostomi praemature e vita tolluntur. Quando contigit magna illa urbis irruptio, indignatione Dei per Alaricum facta, pontifex, tamquam justus Lot e Sodomis subtractus, occulta Dei providentia Ravennae detinebatur, ne vir beatissimus, inquit Orosius lib. VII, c. 39, peccatoris populi excidium videret. Hujus tempore in Africa celebrata est Famosissima illa collatio inter catholicos et Donatistas diu expetita, saepe tentata, numquam autem, resilientibus illis, [Col. 0460A] effectu consummata, quam ad longum describit sanctus Augustinus in Brevi. Pelagius et Vigilantius haeresiarchae sub hoc pontifice exorti, ejusdem judicio justam damnationis sententiam retulerunt. Filios parentibus fidelibus prognatos, non minore salutis necessitate baptizandos esse, quam ii qui infidelibus parentibus procreati sunt, contra dictum Pelagium recte quidem sustinuit, verum illud argumento eucharistiae ab infantibus omnibus pari salutis necessitate sumendae, non satis bene probavit. Vide notas epist. 25, infra.

Sedit annis quindecim, mensibus duobus. Annis quindecim, mense uno et diebus decem pontificatum tenuisse, initium et finis ejusdem demonstrant. Anno 417, qui est Honorii 23, et Theodosii 10, eum ex hac vita migrasse, ex vigesima sexta Innocentii, et quibusdam Zosimi epistolis, consulatu Honorii XI et Constantii II consignatis, evidenter colligitur. Cum ergo praefati anno Christi 417 consules fuerint, natalis autem dies Innocentii V kalend. Augusti notatus [Col. 0460B] esse reperiatur, ab exordio sedis hucusque computatione facta, praedictorum annorum mensium et dierum tempora invenientur. Baron. an. 417, num. 4.

Hic constitutum de omni Ecclesia. Id est decretum ad universalem Ecclesiam pertinens: illudque esse puto, quod Gennadius de Viris illustribus, cap. 43, describit his verbis: Innocentius urbis Romanae episcopus, scripsit decretum occidentalium ecclesiarum et orientalium adversus Pelagianos datum: quod postea successor ejus papa Zosimus Latinis promulgavit. Caetera ejus decreta, de regulis monachorum, Judaeis atque paganis, desiderantur. Baronius numero 5.

Pelagium et Coelestium, etc. De qua condemnatione S. Prosper adversus Collatorem, ex verbis Zosimi papae, haec refert: Constituimus in Pelagium et Coelestium per venerabilem Innocentium de beatissimi apostoli sede prolatam manere sententiam, donec apertissima confessione fateantur gratiam Dei, etc.

Baptizari, quod Pelagius damnabat. Pelagius epistola [Col. 0460C] sua ad Innocentium scripta, ut habet August. de Peccato orig., cap. 17, conquestus est se calumniose hac in re infamari: Dicit, inquit Augustinus praedicto loco, se ab hominibus infamari, quod negaret parvulis baptismi sacramentum, et absque redemptione Christi aliquibus regna coelorum promittat. Unde quod hic dicitur, Pelagium baptismum infantulorum negasse, sic accipiendum est, quod si non verbis, reipsa tamen damnasse videri poterat, dum peccatum originale, cujus gratia baptismus necessarius est infantibus, negaret. Hoc est quod ibidem subdit S. Augustinus: Sed non sic illis haec objiciuntur, ut posuit; nam neque parvulis negant baptismi sacramentum, neque absque redemptione Christi aliquibis regna coelorum promittunt. Itaque unde se queritur infamari, eo modo proposuit, ut facile possit crimini objecto, salvo suo dogmate, respondere. Objicitur autem illis, quod non baptizatos parvulos nolunt damnationi primi hominis obnoxios confiteri, et in eos transisse originale peccatum regeneratione purgandum. Baron. an. 417, num. 5.

Constituit sabbato jejunium celebari. Haec sic intellige, non quod Innocentius auctoritate hujus decreti primus jejunium sabbati instituerit, sed quod de his ad Decentium episcopum Eugubinum rescripserit, qui datis ad eum litteris causam hujus jejunii edoceri expetierat. Baron. ann. 417, num. 6. Vide notas can. apost. 65.



II.
(Ex Coustant. Epist. Rom. Pont. tom. I.)

Statim post Anastasii obitum, in ejus locum unanimi episcoporum, cleri, populique consensu suffectus est Innocentius. Istud anno 401, mensis Decembris 21 die, contigisse Anton. Pagius censet. Tam Graecorum quam Latinorum elogiis jure is papa exornatus fuit. Hunc primum persequi Novatianos coepisse, [Col. 0461A] ac multas eis ecclesias ademisse Socrates, lib. VII, c. 9, auctor est. Singularem autem gloriam adeptus est constanti Joannis Chrysostomi defensione. Hanc deinde Antiochenae aliarumque Orientalium ecclesiarum reconciliatione et pace non mediocriter auxit; ac postremo solemni Pelagianorum damnatione cumulavit. Quod eum anno 417, Januario exeunte, praestitisse cum litterarum ipsius auctoritate constet, cumque Zozimum ante mensem Aprilem ejusdem anni 417 Romanam Ecclesiam administrasse ex hujus papae litteris non minus indubitatum sit; restat ut Innocentii mors anno 417 consignanda sit, et eo quidem intervallo, quod Januarium inter et Aprilem mensem interjicitur. Neque igitur haec vel cum Julii 28 die, ut Baronius priscos pontificales [Col. 0461B] libros secutus existimavit, vel cum die 21 Decembris, ut Bollando ex nonnullorum martyrologiorum fide placuit, componi potest. Illam in Martii 12 diem convenire erudite Norisius cardinalis Hist. Pelag. pag. 71 approbavit, atque confirmavit Anton. Pagius ad annum 417, n. 5 et 6. Perspicua est ea de re martyrologiorum Bedae, Adonis, Usuardi aliorumque auctoritas. Sed nihil adversus Baronii ac Bollandi opiniones desiderari evidentius aut certius potest testimonio Paschasini Lilibaei in Sicilia episcopi, qui quidem ad Leonem papam epist. 3 scribens, Zosimum anno 417, dum Pascha celebraretur, Romanae ecclesiae pontificatum gessisse diserte docet.



III.
(Ex Galland. Biblioth. Vet. Patr. tom. VIII.)
[Col. 0461C]

1. Anno 401 exeunte, Anastasio suffectus est Innocentius, apostolicae cathedrae et ejusdem Anastasii successor et filius, inquit sanctus Hieronymus [(a) 1Kb] . Prospero dicitur Petri sede dignissimus [(b) 1Kb] : ac Theodorito jure appellatur [(c) 1Kb] , vir insigni solertia ac prudentia praeditus: mira sunt enim quae in Ecclesiae universalis regimine, sive pro fidei catholicae defensione, sive pro ecclesiastica disciplina restituenda, sive pro Ecclesiarum unitate servanda, strenue ac viriliter gessit. Praeclara ejus gesta prae caeteris solerti studio pro more contexuit Tillemontius [(d) 1Kb] . Ea vero summatim sic refert Coutantius [(e) 1Kb] : Innocentium persequi Novatianos primum coepisse, ac multas eis Ecclesias ademisse, [Col. 0461D] Socrates auctor est [(f) 1Kb] . Singularem autem gloriam adeptus est constanti Joannis Chrysostomi defensione. Hanc deinde Antiochenae aliarumque orientalium Ecclesiarum reconciliatione et pace non mediocriter auxit; ac postremo solemni Pelagianorum [Col. 0462A] damnatione cumulavit: quem propterea, ut cum Pagio concludamus [(g) 1Kb] , paulo post adeo egregium facinus, ex quo tantam nominis celebritatem consecutus est ut nulla ei accessio in posterum fieri posse videretur, Deus coelo vindicavit, ne quid post illud divinum immortale factum mortale faceret: quae sunt verba Plinii [(h) 1Kb] ab eodem Pagio usurpata. Caeterum ipsius Innocentii elogium de sancti Augustini doctrina in Pelagianos a sinistris recentiorum interpretationibus vindicat doctissimus Norisius [(i) 1Kb] .

2. Neque illud praetereundum memoria dignum, quod Innocentio contigisse tradit Orosius [(j) 1Kb] : anno videlicet 409 a Romanis ad Honorium imperatorem missum fuisse legatum summum antistitem, quo pacem cum Alarico sanciret: sed cum legatio in [Col. 0462B] irritum cesserit, dum adhuc Ravennae ageret sanctus pontifex, illum Gothorum regem insequente anno 410 Romam obsedisse eamque fuisse depopulatum. Qua de re ita laudatus Orosius: Accidit quoque, ait, quo magis illa Urbis irruptio indignatione Dei acta, quam hostis fortitudine, probaretur, ut beatus Innocentius Romanae Ecclesiae episcopus, tamquam justus Lot subtractus a Sodomis, occulta providentia Dei apud Ravennam tunc positus, peccatoris populi non videret excidium. Porro de eadem Urbis obsidione agens Zosimus Christianorum hostis infensissimus, narrat [(k) 1Kb] permisisse Innocentium ut gentiles, imminente jam Romae Alarico, per nuncupata diis suis vota barbarum hostem abigerent. Verum in Romanum pontificem a Zosimo illatam calumniam, [Col. 0462C] ex Sozomeno [(l) 1Kb] refellit magnus Baronius [(m) 1Kb] . De tempore autem hujus Innocentianae legationis plura erudite observata videas apud Ballerinios [(n) 1Kb] .

3. Quod superest, Innocentius pontifex damnatis Pelagianis anno 417 exeunte Januario, ut ex ipsius epistolarum auctoritate comprobatur, mox eodem anno IV Idus Martii ad superos evocatur. Dies emortualis ex martyrologiorum Bedae, Adonis, Usuardi aliorumque fide statuitur: mensis vero et ann s extra controversiam ponitur testimonio Paschasini Lilibaei in Sicilia episcopi, Zosimi papae qui successit Innocentio, quondam clientis. Is enim hunc ipsum pontificem sedisse anno 417 tempore paschatis, diserte docet in epistola quam scripsit ad Sanctum Leonem, sic inquiens [(o) 1Kb] : Tempore beatae recordationis domini mei, [Col. 0462D] praedecessoris apostolatus vestri Zosimi, anno consulatus Honorii augusti XI et Constantii II, tunc enim, cum declinaretur, ne decimo Kalendas Maii dies paschae teneretur, celebratum est octavo die Kalendas Aprilis. Hujuscemodi autem notationem chronicam, [Col. 0463A] primus observavit illustravitque vir sive dignitate, sive doctrina eminentissimus [(a) 1Kb] , quem alii deinceps sunt secuti. Illud demum singulare haud est praetermittendum, quod in Fastis veteris marmorei ecclesiae Neapolitanae Kalendarii, sancti Innocentii memoria recolitur cum martyris elogio, et praeter morem consignatur die 24 Aprilis, cum in aliis liturgicis libris sive 12 Martii, sive 28 Julii, sive 21 Decembris inscribatur. Utramque vero difficultatem erudite, ut assolet, discutit cl. Mazochius [(b) 1Kb] , ad quem lectores remittimus.

4. Porro tanti pontificis epistolas 42 quibus intexuntur aliae 7 ad ipsum scriptae sive ad ipsius gesta pertinentes, studiose recensuit eruditisque notis edisseruit Coutantius v. c., cujus proinde [Col. 0463B] exemplar, ut saepe alias, typis expressimus. Quandoquidem vero de Innocentii scriptis mentio recurrit, praestat in medium adducere quod refert Gennadius his verbis [(c) 1Kb] : Innocentius, urbis Romae episcopus, scripsit decretum occidentalium Ecclesiarum et orientalium adversus Pelagianos datum, quod postea successor ejus papa Zosimus latius, promulgavit. Ad quem locum haec observat Norisius [(d) 1Kb] : »Nescio, inquit, quid orientalis Ecclesia ante Innocentii decretum statuerit contra Pelagianos. In sola synodo Diospolitana eorum causa agitata est: in quo judicio Pelagius absolutus fuit, licet reapse coactus fuerit ad errores objectos anathematizandos: quod sexcenties Pelagianis Augustinus exprobrat. Sane Innocentius noluit approbare acta synodi Palaestinae: [Col. 0463C] Unde, inquit [(e) 1Kb] , non possumus illorum nec culpare, nec approbare judicium; cum nesciamus, utrum vera sint gesta, aut, si vera sunt, illum (Pelagium scilicet) [Col. 0464A] constet magis subterfugisse, quam se tota veritate purgasse. Photius scribit [(f) 1Kb] , Pelagianos in Oriente ab Alexandrina ecclesia fuisse damnatos: Ejecti sunt, inquit, qui ita senserunt ex ecclesia velut haeretici temporibus Theophili Alexandrini et Innocentii Romani episcopi. Errat Photius: nam Theophilus lethargo correptus obiit consulatu Honorii IX et Theodosii V, die 15 Octobris ex Socrate [(g) 1Kb] anno scilicet 441. At eo anno adhuc Pelagiana haeresis latebat, neque usquam praeterquam Carthagine, insonuerat. Praeterea cum Valerianus servus Pelagianus Alexandriam se recepisset, Eusebius Cyrillum Theophili nepotem monuit, ne haeretico locum daret, cum a caeteris orientalibus Pelagiani expellerentur: Quomodo nunc, inquit, cum beatae memoriae Innocentius Pelagium Coelestiumque [Col. 0464B] cum suis capitibus condemnarit, cunctis eos abjicientibus orientalibus Alexandrina Ecclesia in communionem receperit; quae sola et prima inter comprovinciales suos tales refutare debuerat. Nihil hic de lata a Theophilo in Pelagianos sententia dicit: quod tamen nepoti avunculi decretorum ad reprehensionem usque in causa Chrysostomi tenacissimo inculcandum fuerat. Hinc patet, ecclesiam Orientalem tempore Theophili nihil statuisse contra Pelagianos: unde deceptus est Vossius [(h) 1Kb] qui Theophilum inter Pelagii damnatores numerat. Photii testimonio deceptus.« Haec aliaque plura in locum Gennadianum vir doctissimus. Verum in ea quae hic tradit Norisius de Photii testimonio deque Eusebii epistola ad Cyrillum Alexandrinum, consulendi eruditissimi [Col. 0464C] Ballerinii [(i) 1Kb] ; qui haud errasse Photium demonstrant, atque post Tillemontium illius Eusebii epistolae sinceritatem in dubitationem adducunt.



[EPISTOLAE ET DECRETA.]




[Col. 0463]
S. INNOCENTII I PAPAE EPISTOLAE ET DECRETA. (C,S)*



[a 1Kb] EPISTOLA I, INNOCENTII PAPAE I AD ANYSIUM THESSALONICENSEM EPISCOPUM. Anysio Innocentius eam in Illyrici Ecclesias potestatem confirmat, quam Anastasius ejusque decessores ipsi concesserant.
[Col. 0463D]

Dilectissimo fratri ANYSIO INNOCENTIUS.

Cum Deus noster Christus sanctae memoriae virum Anastasium episcopum, licet celeriter, ad se vocare [Col. 0464D] dignatus sit; computans ejus merita tanta esse ac talia, ut jam excederent conversationis humanae consortium, saeculumque illud, prae vitae puritate et abundantia doctrinae, qua populum Dei toto ecclesiasticae auctoritatis rigore regebat: ne ejus Ecclesia aliquantulum sine rectoris gubernaculo remaneret, statim pro sua misericordia, consentientibus sanctis sacerdotibus omnique clero ac populo cum pace, quam Deus Ecclesiae suae rediens ad coelum [Col. 0465A] donare dignatus est, ordinatum me in ejus locum, frater charissime, par fuit recognoscere (f. te cognoscere); primitiasque meas nonnisi viro [a 12Kb] optimo atque in Deo semper fideliter laboranti celeriter nuntiare (V. epist. 2 Nicolai I). Cui etiam anteriores tanti ac tales viri praedecessores mei episcopi, id est, sanctae memoriae Damasus, Siricius atque supra memoratus vir ita detulerunt, ut omnia, quae in illis partibus gererentur, sanctitati tuae, quae plena justitiae est, traderent cognoscenda; meam quoque parvitatem hoc tenere judicium, eamdemque habere voluntatem, te decet recognoscere. Neque enim fas erat, ut aut ego contra tantorum bonorum virorum judicium venire tentarem, quorum in locum successisse dignoscor, aut tuo merito, cui praeclari viri [Col. 0465B] tantam gratiam auctoritatis hujusce contulisse videntur, aliquid derogari videretur. Prae me itaque fero, ut hoc ipsum etiam meae parvitati reservatum recognoscam, ut pari judicio similique forma et bonis adaeque et tuae charitati id tribuam quod mereris.





MONITUM IN EPISTOLAM SEQUENTEM.

1. Veritatem ejus dubiam non faciunt, quae in ea ex Siricio descripta sunt.---Ex epistola 4 Siricii multa in hac describuntur. Verum, ut observavit Tillemontius, id minime mirum videri debet, cum Innocentius a Victricio rogatus ut regulas in Ecclesia Romana servari solitas sibi traderet, id felicius praestare, quam decessorum decreta exscribendo, nequiverit. Hinc itaque nulla habetur idonea ratio, cur aut praedicta epistola Siricio, aut haec Innocentio abrogetur. Neque leviora sunt momenta, quae hanc [Col. 0465C] Innocentio, quam fuerunt quae illam Siricio adjudicant. A concilio Turonensi II, c. 20, a Cresconio in breviar. can. passim, a Zacharia papa apud Sirm. to. I Concil. Gall. epist. 9, c. 14 et 20, sub illius nomine laudatur. Praeterea e veteribus collectionibus, quas bene multas recognovimus, in nulla desideratur, in nulla non exhibetur Innocentio inscripta. Hanc ipsi adscribunt exemplar Corbeiense Vigilii papae temporibus descriptum, Colbertinum majusculis litteris Langobardicis exaratum, vetus canonum Codex a Quesnello vulgatus, Dionysianae collectionis Hadrianaeque exemplaria, necnon collectio Hispana, Isidoriana et aliae plures.

2. In annum 405 rejiciendam non esse.---In his omnibus collectionibus (si Dionysianam excipias. in qua omittitur nota consularis) idem omnino est epistolae finis ac summo consensu consignatur Honorio aug. VI et Aristeneto conss. Hinc nullus relinquitur locus eruditi viri conjecturae, qua huic Innocentii epistolae [Col. 0465D] notam illam consularem ab alio adjectam esse, aut certe post consulatum Honorii, etc., legendum esse suspicatur. Ut enim ei largiamur voces post consulatum, quae primis litteris P. C. ab antiquariis exprimi solent, excidere facile potuisse; eo sane casu in aliquo saltem vetere codice Honorii et Aristeneti, non Honorio et Aristeneto, fuisset retentum, nec in ullo vocabulum conss. addi debuisset. Neque magis conjecturae illius concedere cogemur, si quid causae sit cur epistolam hanc anno 405, potius quam 404 scriptam putet, expendamus. Nempe unis movetur num. 5 verbis, quibus commemorat Innocentius quae curialium causa, imperatore praesente, et Victricio, secum posito pertulerit. Unde et sequi existimat, ut non modo postquam in urbem venisset imperator, [Col. 0466A] sed et postquam Victricius Roma Rotomagum rediisset, haec epistola scripta sit. Atqui, inquit, Honorius imperator anno dumtaxat 403, mense Decembri Romam venit, nec eo antea, ut ex Claudiani poemate colligitur, venerat: Victricius autem tam exiguo intervallo, quod ab imperatoris in urbem adventu ad 15 Februarii diem anni 404 excurrit, Roma Rotomagum redire, atque inde litteras ad Innocentium mittere, ita ut ei ante redderentur, non valuit. Ex quo litteras illas non Honorio augusto consule, sed post consulatum Honorii augusti, hoc est anno 405, non 404, datas esse concludit. Sed si ob factum, cujus nulla habetur notitia certa, tot et tam diversis tamque antiquis titulis fidem negare liceat, quid in historia erit certi? Esto igitur, Honorius exeunte anno 403 Romam venerit, atque in urbe tunc temporis exstiterit Victricius: ut eumdem episcopum prius, quam has Innocentii litteras acciperet, Rotomagum rediisse simul assentiamus, quid cogit? Nullum Innocentius Victricii nomine ad se missum, nullas [Col. 0466B] illius litteras sibi redditas memorat. Verum, inquit vir eruditus, verbum misi, quo in exordio utitur Innocentius, absentem innuit. At si absentem, non certe Rotomagum reversum, non Roma egressum sonat. Quid enim prohibet quominus Victricius Roma asbcessurus, dum vale Innocentio diceret, regularum ecclesiasticarum librum ab eo postularit, atque is ad manum tum non habens librum, illum quam primum concinnari, et Victricio ante illius ex urbe discessum tradi curarit. Neque vero opus est ut procul a nobis sint, ad quos aliquid mittere dicimur. Quotidie sibi mutuo mittunt amici, etiam ejusdem urbis moenibus contenti, munuscula, libros, litteras, etc. Cujus rei exemplo sint Damasus et Hieronymus, supra p. 579 et seqq.

3. Regularum liber appellatur. Capitulorum divisio. ---Porro memoratus regularum liber non alius existimandus videtur ab hac ipsa epistola, utpote in qua Innocentius pauca praefatus, plura disciplinae [Col. 0466C] capitula, quibus Ecclesiae regendae sint, explicat. Haec autem capitula plerisque in mss. tametsi non in omnibus, praemissis titulis summatim exhibentur. Sed neque in illis haec capitulorum divisio seu summa una et eadem est, verum pro eorum, qui pontificias epistolas collegerunt, ingenio et arbitrio diversa. Caeteris autem amplior est ea, quam Codicis a Quesnello vulgati exhibent exemplaria. Quocirca unam illam hic repraesentare satis haberemus, nisi ei alteram ex Dionysii Exigui collectione, cui et Hispana, unde descripta est Isidoriana, pene in omnibus concinit, adjicere operae pretium esset. Cum enim Cresconius aliique canonum collectores Romanorum pontificum decreta secundum titulorum divisionem a Dionysio concinnatam citare soleant, ut eorum comperiantur citationes, praenosse necesse est quae illa sit divisio. Atqui Dionysius Exiguus novem ac viginti titulis comprehendit omnia quae ex Innocentio collegit decreta, inter quae primum locum obtinet hujus papae ad Decentium epistola titulis [Col. 0466D] octo distincta. Tum hanc excipit ista ad Victricium, quam in duodecim titulos partitur. Quocirca primum epistolae hujus decretum apud Dionysium titulus 9 et ultimum titulus 20 appellatur, ut infra videre est.

4. Leges, quae curiales a curia migrare prohibebant. ---In illis autem decretis id maxime, quod cap. 11 de curialibus dicitur, quia et in aliis aliorum pontificum epistolis ejusdem rei identidem incidet mentio, paulo hic latius, quam in annotationibus licet, opus est explicare. Curiales seu decuriones dicebantur, qui magistratibus atque officiis fungebantur municipalibus. De illis Majorianus imp., novellae 1 initio, ita loquitur: »Curiales nervos esse [Col. 0467A] reipublicae ac viscera civitatum nullus ignorat: quorum coetum recte appellavit antiquitas minorem Senatum.« Sed, ut idem imperator observat, judices seu rectores provinciarum iniquis exactionibus suis multos eo redigebant, ut patriam desererent. Ad curiales pertinebat tributorum, aedificiorum, munerum seu ludorum publicorum, etc., cura. Quapropter severae erant Imperatorum leges, quibus nemo a curia, nisi omnibus curiae suae officiis esset functus, liberari permittebatur. Constantinus imperator sanxit (Cod. Th. lib. XII, tit. 1, leg. 11): »Nemo judex civilium munerum vacationem cuiquam praestare curiali conetur, vel aliquem suo arbitrio de curia liberet:« Ex iis etiam, qui relictis curiis ad militiae praesidia confugiunt, »omnes qui nondum primipilo inveniuntur obnoxii, solutos militia ad curiam reverti« praecipit (Leg. 1). Item constituit (Leg. 12), ut interpres Annianus loquitur, »quicumque curialis de ea, in qua natus est, civitate ad aliam transire voluerit, conditionem curiae debitam [Col. 0467B] nullatenus . . . nec ullo argumento necessitatis, aut servitia civitatis suae, pro eo quod civitatem mutare voluit, possit evadere.« Alia quoque lege (Leg. 20) jubet, »nullum curialem, nisi omnibus curiae officiis per ordinem actis (addit Annianus, quae patriae debentur), curatoris aut defensoris officium debere suscipere.« Neque major erat Imperatorum erga eos, qui ad clerum a curia migrabant, indulgentia. Ambrosius, epist. 41, ad Theodosium imp., n. 29, hac de re cum illo sibi expostulandum duxit in hunc modum: »Quomodo excusabo apud episcopos, qui nunc, quia per triginta et innumeros annos presbyteri quidam gradu functi vel ministri Ecclesiae retrahuntur a munere sacro, et curiae deputantur, graviter gemunt?« Et eo quidem aequior erat illa expostulatio, quod antea (Leg. 13) Constantinus curias admoneri voluisset, ut eos tantum deinceps »ad curiam retrahant, quos intra viginti stipendia in officiis deprehenderint vel originem defugisse, [Col. 0467C] vel spreta nominatione militiae se inseruisse.« Immo Julianus postea edixerat (Leg. 56): Qui nati origine curiali militare munus adamaverunt, ubi decem annorum stipendia confecta sunt, jussionum nostrarum auctoritate erunt curia immunes.

5. Qua conditione curiales clero nomen dare permittebantur. ---Curiales non ita removebantur a clero, ut omnis ad eum aditus ipsis intercluderetur. Illis Valentinianus ac Valens clero nomen dare quadam conditione permittunt, quam lege anno 364, Septembris 10 die, data, sic explicant (Leg. 59): »Qui partes eligit Ecclesiae, aut in propinquum bona propria conferendo, eum pro se faciat curialem, aut facultatibus curiae cedat quam reliquit, ex necessitate revocando eo, qui neutrum fecit:« hoc est, ita ut omnino ad curiam revocandus sit, qui bona sua vel propinquo vel curiae suae non cessit. Eadem de re exstat et haec Theodosii anno 384 Novembris 7 die, consignata constitutio (Leg. 104): »Curiales, qui ecclesiis malunt servire quam curiis, si volunt [Col. 0467D] esse quod simulant, contemnant illa quae subtrahunt. Nec enim eos aliter, nisi contemptis patrimoniis, liberamus.« Quo respexit Ambrosius, cum epist. 18, ad Valentinianum, n. 13, scripsit: »Si privilegium quaerat sacerdos, ut onus curiale declinet; patriae atque avita et omnium facultatum possessione cedendum est.« Paulo indulgentior fuerat Constantius: siquidem anno 361, Augusti 29 die, primum in episcoporum gratiam decrevit (Leg. 49): »Episcopum solum facultates suas curiae, sicut ante fuerat constitutum, nullus adigat mancipare.« Deinde illos eodem privilegio gaudere vult, »qui ad presbyterorum gradus, diaconum etiam seu subdiaconum caeterorumque pervenerint assistente curia, atque sub obtutu judicis promente consensum . . . maxime si totius populi vocibus expetantur.« Alioquin duas substantiae suae portiones vel propinquis suis ad curialia obsequia subrogatis, vel curiae ab iis tradi [Col. 0468A] praecipit; sed tertiam ipsis reservat. De iis autem, qui praemissis conditionibus defuissent, videtur dictum quod in ejusdem constitutionis fine adjicitur: »Si praepositi horreorum, iique qui suscepturi sunt magistratum, praepositi etiam pacis seu susceptores diversarum specierum ad Ecclesiam (hoc est ad Ecclesiae ministerium) crediderint aspirandum, postquam officia impositae sollicitudinis aut honoris aggressi sunt; ipsos primum antistites supernae legis conveniet reluctari, ipsisque primum adnitentibus ad eadem munia revocari: aut si hoc neglexerint, a curialibus, judicio officii suffragante, retrahendi.« Immo Arcadius de patris lege derogans, constitutionem edidit anno 398, 27 Julii die, consignatam, et Cod. Justin., lib. I, tit. 3, leg. 12, relatam, qua curialem, si clericus fuerit ordinatus, conventione praemissa statim reddi jubet: »Clericis enim, inquit, ulterius legem prodesse non patimur, quae cessione patrimonii subsecuta, decuriones clericos esse non vetabat.« Hoc tamen de solis minoribus [Col. 0468B] clericis dictum esse probat quod idem imperator anno 399 exeunte constituit (Leg. 163): »Si qui ex secundo patris nostri consulatu curiam relinquentes, clericorum se consortio manciparunt, si jam episcopi, vel presbyteri, diaconive esse meruerunt, in sacris quidem et secretioribus mysteriis perseverent; sed aut substitutos curiae offerre cogantur, aut juxta legem dudum latam tradunt curiae facultates. Residui omnes, lectores, subdiaconi, vel clerici quibus clericorum privilegia non debentur, debitis mox patriae muneribus praesententur.« Tot igitur tamque diversis legibus non deerat judicibus occasio, qua curiales in clerum adscitos importune repeterent, indeque praesulibus ecclesiarum molestiam crearent.



EPISTOLA II. E veteri exemplari Colbertino, not. 932.

I. Ut extra conscientiam metropolitani episcopi nullus [Col. 0468C] episcoporum audeat ordinare.---II. Ut post remissionem peccatorum non admittatur ad clerum qui cingulum militiae habere elegerit.---III. Ut omnes contentiones vel causae inter clericos cujuslibet ordinis exortae, coram provincialibus, id est suis episcopis, terminentur. Ut majores causae ad sedem apostolicam post episcopale judicium referantur.--- IV. Ut clericus virginem uxorem accipiat.---V. Ut laicus sive ante baptismum, sive post baptismum, si viduam uxorem acceperit, non admittatur ad clerum. ---VI. Ut qui secundam duxerit uxorem, clericus ordinari non debeat, etsi ante baptismum (tale) fuerit sortitus connubium.---VII. Ut de aliena ecclesia clericum ordinare nullus usurpet.---VIII. Ut venientes a Novatianis vel Montensibus baptizati per [Col. 0468D] manus tantum impositionem suscipiantur.---IX. Ut sacerdotes et levitae cum uxoribus suis non coeant. ---X. Ut monachus si ad clericatus ordinem niti voluerit, a priori proposito, quod monachus gessit, non debeat deviare.---XI. Ut qui corruptus ad clericatum venire voluerit, spondeat se secundum veterum regulam uxorem non ducere.---XII. Ut curiales vel quibuslibet functionibus occupati, clerici non fiant.---XIII. Ut ancillae Dei velatae, si publice nubendo vel occulte se corruptioni tradiderint, non admittantur ad poenitentiam, nisi cui se junxerant de saeculo recesserit.---XIV. Ut ancillae Dei, necdum sacratae, si post nubere voluerint, ad poenitentiam, recipiantur.

[Col. 0469A] E veteribus collectionis Dionysii Exigui codicibus. IX. Quod extra conscientiam metropolitani non ordinetur episcopus.---X. [a 1Kb] Qui ad clerum suscipi non possint. Et ut clericorum causae a propriis terminentur episcopis. ---XI [b 1Kb] Ut viduam clericus non ducat uxorem.---XII. Ut si laicus viduam duxerit, clericus non fiat.---XIII. Qui secundam habuerit uxorem, clericus non sit.--- XIV. Ut alterius clericum nullus usurpet episcopus ordinare.---XV. Ut non rebaptizentur qui ad Ecclesiam a Novatianis vel Montensibus veniunt.--- XVI. Quod sacerdotes et levitae cum mulieribus coire non debeant.---XVII. Quod monachus, si clericus factus fuerit, [c 1Kb] uxorem non ducat.---XVIII. Ut ex curialibus clericus non fiat propter voluptates quas a diabolo inventas exhibere compellitur.---XIX. De [Col. 0469B] virginibus [d 1Kb] velatis, si deviaverint.---XX. De virginibus non velatis, si deviaverint.


INNOCENTIUS [e 1Kb] VICTRICIO episcopo Rotomagensi, salutem.

1. Etsi tibi, frater charissime, pro merito et honore sacerdotii quo plurimum polles, vivendi et docendi [f 1Kb] ecclesiasticae regulae nota sunt omnia, neque est aliquid, quod de sacris lectionibus tibi minus collectum esse videatur; tamen quia Romanae Ecclesiae normam [g 1Kb] atque auctoritatem magnopere postulasti, voluntati tuae morem admodum gerens, digestas vitae et morum probabilium disciplinas annexas litteris meis misi, per quas advertant Ecclesiarum [Col. 0469C] regionis vestrae populi, quibus [h 1Kb] rebus et regulis Christianorum vita in sua cujusque professione debeat contineri, qualisque servetur in urbis Romae ecclesiis disciplina. Erit dilectionis tuae, per plebes finitimas, et consacerdotes nostros qui in illis [Col. 0470A] regionibus propriis ecclesiis praesident, regularum hunc librum quasi didascalicum atque monitorem sedulo insinuare; ut et nostros cognoscere, et ad fidem confluentium mores valeant docendi sedulitate formare. Aut enim propositum suum ex hac nostra congruenti lectione cognoscent, aut si quid adhuc desideratur, facile poterunt ex bona imitatione supplere.

2. Apostolatus et episcopatus exordium a Petro.---Incipiamus igitur, adjuvante [i 1Kb] sancto apostolo Petro, per quem et apostolatus et episcopatus in Christo coepit exordium, ut quoniam saepe plures emerserunt causae, quae in aliquantis non erant causae, sed crimina, ut de caetero sollicitudo sit unicuique sacerdoti in sua Ecclesia curam hujusmodi habere, [Col. 0470B] sicut apostolus praedicat Paulus (Ephes. V, 27), talem Ecclesiam Deo exhibendam, non habentem maculam aut rugam, ne alicujus morbidae ovis afflatu conscientia nostra contaminata violetur. Propter eos igitur, qui vel ignorantia vel desidia non tenent ecclesiasticam disciplinam, et multa non praesumenda praesumunt, recte postulasti, ut in illis partibus istiusmodi, quam tenet ecclesia Romana, forma servetur. Non quo nova praecepta aliqua imperentur, sed ea, quae per desidiam aliquorum neglecta sunt, ab omnibus observari cupiamus, quae tamen apostolica et patrum traditione sunt constituta. Scriptum est namque [j 1Kb] ad Thessalonicenses, Paulo monente (II Thess. II, 14): State, et tenete traditiones nostras, quas tradidi vobis sive per verbum, sive per epistolam. [Col. 0470C] Illud certe tuam debet mentem vehementius excitare, ut ab omni labe saeculi istius immunis, ante Dei conspectum securus inveniaris. Cui multum enim creditur, plus ab eo exigitur (Luc. XII, 48), [k 1Kb] usura poenarum. Ergo quoniam non pro nobis tantum, [Col. 0471A] sed pro populo Christi [a 1Kb] cogimur praestare rationem, [b 1Kb] disciplinam deificam populum erudire debemus. [c 1Kb] Exstiterunt enim nonnulli qui, statuta majorum non tenentes, castitatem Ecclesiae sua praesumptione violarent, populi favorem sequentes, et Dei judicium non timentes. Ergo ne silentio nostro existimemur his praebere consensum, dicente Domino [d 1Kb] (Psal. XLIX, 18): Videbas furem et currebas cum eo; haec sunt quae deinceps, intuitu divini judicii, omnem catholicum episcopum expedit custodire.



CAP. I.

3. Primum, ut extra conscientiam metropolitani episcopi nullus audeat ordinare [e 1Kb] (Dist. LXIV, c. 5); integrum enim est judicium, quod plurimorum sententiis confirmatur: [f 1Kb] nec unus episcopus [Col. 0472A] ordinare praesumat; ne furtivum beneficium praestitum videatur. Hoc enim et in synodo Nicaena constitutum est, atque definitum.



CAP. II.

4. Item (Dist. LVI, c. 61) si quis post remissionem peccatorum [g 1Kb] cingulum militiae saecularis habuerit, ad clericatum omnino admitti non debet.



CAP. III.

5. Si quae autem causae vel contentiones inter clericos [h 3Kb] tam superioris ordinis, quam etiam inferioris, fuerint exortae (3, q. 6, c. 14), ut, secundum synodum Nicaenam, congregatis ejusdem provinciae episcopis jurgium terminetur, nec alicui liceat (sine praejudicio tamen Romanae Ecclesiae, [i 2Kb] cui in omnibus causis debet reverentia custodiri), relictis his sacerdotibus qui in eadem provincia Dei [Col. 0473A] Ecclesiam nutu divino gubernant, ad alias convolare provincias. Quod si quis forte praesumpserit, et ab officio clericatus submotus, et injuriarum reus ab omnibus judicetur.

6. Si majores causae in medium fuerint devolutae, ad sedem apostolicam, [a 3Kb] sicut synodus statuit, et beata consuetudo exigit, post judicium episcopale referantur.



CAP. IV.

7. Ut [b 1Kb] mulierem clericus non ducat uxorem; quia scriptum est (Levit. XXI, 13, 14; Ezech. XLIV, 22), Sacerdos uxorem virginem accipiat, non viduam, [c 1Kb] non ejectam. Utique qui ad sacerdotium labore suo et vitae probitate contendit, cavere debet, ne hoc praejudicio impeditus, pervenire non possit.



CAP. V.
[Col. 0474A]

8. Ut is qui [d 1Kb] mulierem licet laicus duxerit uxorem sive ante baptismum, sive post baptismum, non admittatur ad clerum (Dist. 34, c. 13); quia eodem videtur vitio exclusus. In baptismo enim crimina dimittuntur, non acceptae uxoris consortium relaxatur.



CAP. VI.

9. Ne is, qui secundam duxit uxorem, clericus fiat: quia scriptum est (I Tim. III, 2), Unius uxoris virum [e 2Kb] Et iterum: Sacerdotes mei semel nubant. Et alibi (Tit. I, 6): Sacerdotes mei non nubent amplius. [f 1Kb] Ac ne ab aliquibus existimetur, ante baptismum si forte quis accepit uxorem, et, ea de saeculo recedente, alteram duxerit, in baptismo esse dimissum, satis errat a regula, [g 3Kb] qui in baptismo [Col. 0475A] hoc putat dimitti: remittuntur peccata, non acceptarum uxorum numerus aboletur: cum utique uxor ex legis praecepto ducatur in tantum, ut et in paradiso cum parentes humani generis conjungerentur, ab ipso Domino sint benedicti (Gen. I, 28); et Salomon dicat (Prov. XIX, 14), A Deo praeparabitur viro uxor. Quam formam etiam sacerdotes omnes servare usus ipse demonstrat Ecclesiae. Satis enim absurdum est aliquem credere, uxorem ante baptismum acceptam, post baptismum non computari; cum benedictio, quae per sacerdotem super nubentes imponitur, non materiam delinquendi dedisse, sed formam tenuisse legis a Deo antiquitus institutae doceatur. Quod si (Dist. 34, c. 13) non putatur uxor esse computanda, quae ante baptismum ducta est, ergo [Col. 0475B] nec filii, qui ante baptismum geniti sunt, pro filiis [a 1Kb] habebuntur.



CAP. VII.

10. Ut de aliena Ecclesia clericum ordinare nullus usurpet (Dist. 71, c. 2), nisi ejus episcopus [b 1Kb] precibus exoratus, concedere voluerit. Hoc etiam synodus statuit Nicaena (Can. 17), ut abjectum ab altero clericum altera ecclesia non recipiat.



CAP. VIII.

11. Ut venientes a Novatianis vel Montensibus per manus tantum impositionem suscipiantur; quia quamvis ab haereticis, tamen in Christi nomine sunt baptizati: praeter eos, qui si forte a nobis ad illos transeuntes [c 1Kb] rebaptizati sunt. Hi si resipiscentes, et ruinam suam cogitantes, redire maluerint, sub longa [d 1Kb] poenitentiae satisfactione [Col. 0475C] admittendi sunt.



CAP. IX.

12. Praeterea quod dignum et pudicum et honestum est, tenere Ecclesia omni modo debet, [Col. 0476A] ut sacerdotes et levitae cum uxoribus suis [e 1Kb] non coeant; quia ministerii quotidiani necessitatibus occupantur. Scriptum est enim (Levit. XI, 14), Sancti estote, quoniam et ego sanctus sum Dominus Deus vester. Nam si priscis temporibus de templo Dei sacerdotes anno vicis suae non discedebant (Levit. XXI, 12), sicut de Zacharia legimus, nec domus suas omnino tangebant, quibus utique propter sobolis successionem uxorius usus fuerat relaxatus, quia ex alia tribu et praeter [f 1Kb] ex semine Aaron ad sacerdotium nulli fuerat praeceptum accedere (Num. XVIII, 7): quanto magis hi sacerdotes vel levitae pudicitiam ex die ordinationis suae servare debebunt, quibus vel sacerdotium vel ministerium sine successione est, nec praeterit dies, qua vel a sacrificiis divinis, vel a [Col. 0476B] baptismatis officio vacent! Nam si Paulus ad Corinthios scribit (I Cor. VII, 5), dicens, Abstinete vos ad tempus, ut vacetis orationi, et hoc utique laicis praecipit: multo magis sacerdotes, quibus et orandi et sacrificandi juge officium est, semper debebunt ab hujusmodi consortio abstinere. Qui si contaminatus fuerit carnali concupiscentia, quo pudore sacrificare usurpabit? aut qua conscientia, quove merito exaudiri [g 1Kb] se credit, cum dictum sit (Tit. I, 15): Omnia munda mundis, coinquinatis autem et infidelibus nihil mundum? Sed forte licere hoc credit, quia scriptum est (I Tim. III, 2; Tit. I, 6), Unius uxoris virum: [h 1Kb] non permanentem in concupiscentia generandi dixit, sed propter futuram continentiam. Neque enim integros corpore non admisit, qui ait (I Cor. VII, 7): [Col. 0476C] Vellem autem omnes sic esse, sicut et ego. Et apertius declarat, sic dicens (Rom. VIII, 8): Qui autem [Col. 0477A] in carne sunt, Deo placere non possunt. Vos autem jam nom estis in carne, sed in spiritu.



CAP. X et XI.

13. De monachis (16, q. 1, c. 3) qui diu morantes in monasteriis, si postea ad clericatus ordinem [a 1Kb] pervenerint, non debere eos a priore proposito deviare. Aut enim sicut in monasterio fuit, et quod diu servavit, in meliori gradu positus amittere non debet: aut si corruptus postea baptizatus, [b 1Kb] et in monasterio sedens, ad clericatus ordinem accedere voluerit, uxorem omnino habere non poterit; quia nec benedici cum sponsa potest jam [c 2Kb] corruptus. Quae forma servatur in clericis, maxime cum vetus regula hoc habeat, ut quisquis corruptus baptizatus, clericus esse voluisset, sponderet se uxorem omnino non ducere.



CAP. XII.

14. Praeterea frequenter quidam ex fratribus [Col. 0477B] nostris curiales (Dist. 51, c. 3), vel quibuslibet [Col. 0478A] publicis functionibus [d 1Kb] occupatos clericos facere contendunt; quibus postea major tristitia, cum de revocandis eis aliquid ab imperatore praecipitur, quam gratia de ascito nascitur. Constat enim, eos in ipsis muniis etiam voluptates exhibere, quas a diabolo inventas esse non dubium est, et ludorum vel munerum apparatibus aut praeesse, aut interesse. Sit certe in exemplum sollicitudo et tristitia fratrum, quam saepe pertulimus imperatore praesente cum pro his saepius rogaremus, quam ipse nobiscum [e 1Kb] positus agnovisti, quibus non solum inferiores clerici ex curialibus, verum etiam jam in sacerdotio constituti ingens molestia ut redderentur [f 2Kb] imminebat.



CAP. XIII.

15. Item (27, q. 1, c. 10; Ivo, p. 7, c. 18) [Col. 0478B] quae Christo spiritaliter [g 3Kb] nupserunt, et velari a sacerdote [Col. 0479A] meruerunt, si postea vel publice nupserint vel [a 1Kb] se clanculo corruperint, non eas admittendas esse ad agendam poenitentiam, nisi is, cui se [b 5Kb] junxerant, de saeculo recesserit. Si enim de omnibus haec ratio custoditur, ut quaecumque vivente viro alteri nupserit, habeatur adultera, nec ei agendae poenitentiae licentia concedatur, nisi unus ex eis defunctus fuerit: quanto magis de illa tenenda est, quae ante immortali se sponso conjunxerat, et postea ad humanas nuptias [c 1Kb] transmigravit!



CAP. XIV.

16. Hae vero (27, q. 1, c. 9; Ivo, p. 7, c. 17), quae necdum sacro velamine [d 1Kb] tectae, tamen [Col. 0480A] in proposito virginali se [e 1Kb] promiserant permanere, licet velatae non sint, si forte nupserint, his agenda aliquanto tempore poenitentia est; quia sponsio [f 1Kb] ejus a Deo tenebatur. Si enim inter homines solet bonae fidei contractus nulla ratione dissolvi: quanto magis ista pollicitatio, quam cum Deo pepigit, solvi sine vindicta non [g 1Kb] debet! Nam si apostolus Paulus, quae a proposito viduitatis discesserunt, dixit eas habere damnationem, quia primam fidem irritam fecerunt (I Tim. V, 12): quanto magis virgines, quae [h 1Kb] priori promissioni fidem frangent!

[Col. 0481A] 17. Haec itaque [a 2Kb] regula, frater charissime, si plena vigilantia fuerit ab omnibus Dei sacerdotibus observata, cessabit ambitio, dissensio conquiescet, haereses et schismata non emergent, locum non accipiet diabolus saeviendi, manebit unanimitas, iniquitas superata calcabitur, veritas spiritali fervore flagrabit, pax praedicata labiis cum voluntate animae concordabit. Implebitur et dictum Apostoli (Philip. II, 2 et 3), ut unanimes, unum sentientes, permaneamus in Christo, nihil per contentionem nobis neque per inanem gloriam vindicantes; non hominibus, sed Deo nostro salvatori placentes, cui est honor et gloria in saecula saeculorum. Amen. Data XV kalendas Martii (Februar. 15, ann. 404), Honorio augusto VI et [b 1Kb] Aristeneto conss.





MONITUM IN EPISTOLAM SEQUENTEM.
[Col. 0481B]

1. Epistola haec aliis in libris brevior, in aliis amplior. Quis eam decurtarit.---Epistolam hauc alii libri breviorem, alii ampliorem exhibent. Sub breviori forma primum a Jac. Merlino edita, eadem deinde ratione cum in epistolarum pontificiarum collectione, tum in variis conciliorum editionibus recusa est, quoad Jac. Sermondus eam in veteribus libris integram nactus, publico bono vulgandam duxit. In exemplis collectionis Hispanae, qualem Ecclesiarum Laudunensis, Noviomensis ac Bellovacensis bibliothecae asservant, sicut in omnibus Isidori Mercatoris exemplaribus, tantum mutila habetur. Hinc ab eo, qui Hispanam canonum collectionem concinnavit, primum truncatam esse suspicati sumus. Sed suspicionem illam subinde amoverunt Colbertinus codex 408, de Institutione clericorum ante annos 700 exaratus, aliusque illi similis nec recentior Coislinus, qui cum ex unis collectionis Hispanae monimentis [Col. 0481C] compositi sint, ea tamen epistolae hujus capitula retinent, quae in breviori exemplo desiderantur. Demum ubi in Ecclesiis Urgellensi, Gerundensi, Rivipullensi etiamnum exstare didicimus sincera et genuina Hispanae collectionis exempla, in quibus epistola ista integra legitur, eamdem non ab eo qui collectionem illam adornavit, sed ab aliquo alio truncatam esse nobis plane persuasum fuit. Cum autem in omnibus omnino Isidori Mercatoris exemplis mutila dumtaxat et decurtata habeatur, facinoris hujus quis alium auctorem quaerendum censeat? Neque mirum est virum, cui multa confingere, alia interpolare, plura variis modis mutare religioni non fuit, etiam nonnulla supprimere non timuisse. Generalia nimirum Innocentii decreta exscripsisse contentus, caetera quae ad personas causasve speciales attinent, ut a scopo suo magis aliena, subtraxit. Neque opinioni huic officiunt memorati libri Laudunensis, Noviomensis ac Bellovacensis. Quamvis enim [Col. 0482A] ex Hispana collectione descripti sint, eum tamen, a quo scripti dictative sunt, etiam collectionem Isidori penes se habuisse, atque hanc Hispanae interdum, etiamsi raro, anteposuisse, nominatim ex epistola Vigilii papae ad Profuturum liquet. Porro ista Innocentii epistola integra non modo in genuinis collectionis Hispanae exemplaribus, sed in pervetusto etiam Corbeiensi, et Fossatensi, nunc Colbertino, asservatur. Quae cum ita sint, ut lectori nihil desiderandum supersit, eam nunc e sinceriorum codicum fide sic exhibemus integram, ut et quemadmodum a Mercatore vulgata sit, ad illius calcem indicemus.

2. Toletanae, non Tolosanae synodi episcopis inscripta est.---In utroque exemplarium genere fallax ei praefigitur inscriptio. Et in praevio quidem Corbeiensis codicis indice hoc titulo donatur: Epistola Innocentii papae ad universos episcopos ecclesiae Tolosanae de universis herisebus (leg. haeresibus) vel de ordinationibus episcoporum, et caetera in epistola requirenda: [Col. 0482B] in ipsius autem epistolae fronte haec ei praeponitur epigraphe: Innocentius episcopis universis in Tolosana synodo constitutis. Eadem legitur et in Fossatensi, nisi quod in hoc diversis pro universis substitutum est. In plerisque etiam cum Hispanae, tum Isidorianae collectionis exemplaribus pariter universis episcopis in Tolosana synodo constitutis inscribitur. Neque hanc inscriptionem mutavit Merlinus. Immo et eamdem Jac. Sirmondus retinuit, eoque nomine inter ipsa Galliae concilia epistolae huic locum dedit. »Qua de re, inquit in praevio Monito, etsi ambigi non injuria posse intelligebam, satius tamen visum est illam, cum mutila praesertim hactenus fuerit, integram vel alieno loco hic exstare, quam suo fortasse desiderari.« Postmodum tamen in notis adjecit. dubium sibi non videri, »quin scripta sit ad episcopos Hispaniae post synodum quidem Toletanam, sed de rebus in ea gestis, vel postea consecutis. Quare, infit, antiquam inscriptionem epistolae restituendam [Col. 0482C] censeo, ut in Toletana synodo legatur.« Porro antiquam eam vocat, quia jam a Crabbio restituta, ab iis qui vel concilia vel Romanorum pontificum epistolas recuderunt, retenta est. Antea etiam in nonnullis saltem mss. obtinebat. Ipsi inter varios collectionis Isidori codices unum nacti sumus Navarreum a 600 saltem annis scriptum, et alterum monasterii S. Martini Campensis, qui in Toletana synodo prae se ferunt. Nec de lectionis hujus sinceritate ambigendum esse, quae subjecturi sumus firmabunt. Unde vero irrepserit altera, ex variis manuscriptis inter se collatis conjicere licet.

3. Unde contigit ut TOLOSANAE SYNODO inscriberetur. ---Quamvis in exemplari Noviomensi universis episcopis in Tolosana civitate constitutis inscribatur haec epistola, in generali tamen ejusdem indice ad universos Tolotanos episcopos praenotatur. Ibi vero Tolotanos pro Toletanos, non pro Tolosanos scriptum esse argumento est Germanensis codex, not. 424, [Col. 0483A] canonum collectionem ante annos 800 concinnatam complectens, in quo quoties aliqua laudatur Toletana synodus. Tolotana constanter appellatur. Cum igitur etiam hic librarii Tolotana pro Toletana scripsissent, Tolosana restituendum esse eo facilius censuerunt antiquarii, quod et epistolam Innocentii ad Exsuperium Tolosanum conspicerent, et in hujus epistolae contextu, n. 3, Galliarum seu Galliorum, loco Galliciorum seu Gallaecorum corrupte legerent. Praeterea cum infra, num. 6, ubi ex Colbertini exemplaris fide legimus, Rufinum in Toletano concilio erroris tui veniam postulasse, pro Toletano exhibeat Corbeiense Tolosano, idem mendum pari facilitate in inscriptionem irrepere potuisse nemo non assentiet.

4. Toletani I concilii patribus scripta est.---Quae sit illa synodus, ad quam Innocentius modo scribit et quando habita sit, disceptatur. Baronius in priore Annalium editione duo pro certo posuerat: primum quidem, scriptam esse hanc Innocentii epistolam ad concilium Toletanum I; alterum vero, concilium [Col. 0483B] istud postremo Stilichonis consulatu, hoc est Christi anno 405, fuisse celebratum. At in editione novissima mutavit sententiam, ac persuasum habens Toletanum I concilium primo Stilichonis consulatu, adeoque anno Christi 400 consignandum esse, hanc epistolam ad posteriorem aliquam Toletanam synodum pertinere existimavit. Cui sententiae plures, nominatimque Anton. Pagius subscribunt. Et prior quidem opinio, qua Toletanum I concilium ad secundum Stilichonis consulatum differebatur, defendi prorsus nequit. Sed neque ulla videtur causa, cur concilium, ad cujus episcopos Innocentius nunc scribit, a Toletano I distinguamus. Quod ut evidentius fiat, quae Toletani I concilii nomine vulgata sunt, expendere operae pretium fuerit.

5. Toletani I concilii vulgati tres patres. ---In hoc concilio tres distinguendae sunt partes. Prima constat praefatione, canonibus 20 et episcoporum subscriptionibus. Altera regulam fidei continet atque [Col. 0483C] octodecim capitula contra haereses, cum hac inscriptione: Incipit regula fidei catholicae contra omnes haereses, et quam maxime contra Priscillianos, quam episcopi Tarraconenses, Carthaginenses, Lusitani et Baetici fecerunt, et cum praecepto papae urbis Romae Leonis ad Balconium episcopum Galliciae transmiserunt. Postrema hoc titulo insignitur: Incipiunt exemplaria professionum in concilio Toletano contra sectam Priscilliani aera 438. Tum sequitur praefatio: »Post habitum concilium kalend. Septemb., III nonas Septembris, post diversas cognitiones tunc habitas, sub die VIII iduum Septembrium excerptae sunt de plenariis gestis professiones domini Symphosii et domini Dictinii sanctae memoriae episcoporum, et domini sanctae memoriae Comasii tunc presbyteri, quas inter reliquos habuerunt in concilio Toletano de damnatione Priscilliani vel sectae ejus in hunc modum: Post aliquanta et inter aliquanta eodem tempore acta, Dictinius episcopus dixit,« etc., scilicet reliqua [Col. 0483D] Dictinii professio, qua descripta subjicitur Comasii professio, hac praefatione seu interlocutione praemissa: »Aera qua supra sub diem III iduum Septembrium professiones sanctae memoriae episcoporum domini Simphosii et domini Dictinii et sanctae memoriae Comasii tunc presbyteri. Comasius dixit.« Demum hanc Comasii professionem excipit »exemplar definitivae sententiae translatae de gestis. Die qua supra episcopi dixerunt: Legatur sententia. Et legit,« etc.

6. Concilium exhibent anno 447 celebratum.---Tres autem illae partes quomodo cohaereant inter se aut ad unum et idem concilium referri queant, nemo hactenus, quod sciam, explicuit. Tantum inter eruditos convenit, mediam ad illud concilium, quod Leo anno 447 ad Turibium scribens cogi praecepit, pertinere; adeoque a Toletano I concilio esse alienam. Hinc post Baronium Binius eam aliis duabus collectoris errore insertam esse notat. Sed neque postremam [Col. 0484A] commodius ad Toletanum I concilium referre licet. Qui enim in ea interloquuntur episcopi, synodum habere se indicant, cum jam defuncti essent Symphosius, Dictinius atque Comasius, quos Toletani I concilii tempore adhuc superstites, immo in ipso concilio praesentes Priscillani haeresim damnasse constat. Verum aptissime inter se cohaerebunt tres illae partes, si ad generale Hispaniarum concilium, quod Leonis papae jussu congregatum est, referantur: adeo ut in eo primum praelecti sint atque confirmati 20 canones Toletani I concilii, tum fidei regula condita, novi adjecti sint canones 18, ac postremo nonnulla e plenariis Toletanae I synodi gestis excerpta recitata sint. Quod igitur vulgatum est Toletanum I concilium, aptius inscriberetur: Hispaniarum concilium, quod Leonis praecepto Tarraconenses, Carthaginenses, Lusitani et Boetici, anno 447, kalendis Septembris celebrarunt: cui et praemittuntur Toletani I concilii anno 400 celebrati 20 canones, et ejusdem concilii quaedam excerpta, de [Col. 0484B] plenariis ejus gestis descripta, subjiciuntur.

7. Anno 400, Toleti habitum esse concilium.--- Verum istud concilium sic anno 447 restituimus, ut aliud anno 400 Toleti habitum non negemus, sed inde potius luculenter asseramus. De hoc Toletano concilio Idacius in Chronico, ad annum 400, ita loquitur: »In provincia Carthaginensi, in civitate Toleto, synodus episcoporum contrahitur, in qua, quod gestis continetur, Symphosius et Dictinius et alii cum his Gallaeciae provinciae episcopi, Priscilliani sectatores, haeresim ejus blasphemissimam cum assertore eodem professionis suae subscriptione condemnant. Statuuntur quaedam etiam servanda de Ecclesiae disciplina, communicante in eodem concilio Ortygio episcopo, qui Celenis fuerat ordinatus.« Atqui concilium anno 447 jussu Leonis habitum primo canones recenset ad disciplinam pertinentes, quos Toletana synodus Stilichone consule, hoc est anno 400 edidit: ac postmodum ex ejusdem synodi [Col. 0484C] gestis, more Hispanico aera 438, pro anno 400, consignatis, non modo professiones exhibet Symphosii, Dictinii et aliorum haeresim Priscilliani cum ipso auctore condemnantium, sed et ejusdem concilii sententiam, qua illis servatur honor suus, quaeque in Ortygii gratiam clauditur his verbis: »Fratri autem nostro Ortygio ecclesias, de quibus pulsus fuerat, pronuntiamus esse reddendas.« Unde gestorum illorum cum Idaciano Chronico manifesta est consensio. Praeterea in mox dicta Toletanae synodi sententia memoratur Simplicianus, ut qui Mediolanensem Ecclesiam tunc regeret. Anno autem dumtaxat 397, Ambrosio successit Simplicianus, atque ipse ante XVI Kalendas Julias anni 401, ut ex Carthaginensi concilio Codici can. eccl. Afr., c. 56, inserto liquet, Venerium successorem habuit. Et hinc igitur confirmatur tempus quo Toletana synodus celebrata est.

8. Quatenus huic synodo scripta dici possit sequens [Col. 0484D] epistola.---His positis, cum exploratum sit atque indubitatum, Toletanam illam synodum, cujus canones et gesta in memorato Hispaniarum concilio referuntur, anno 400 fuisse celebratam, nulla jam restare videtur controversia, quin huic Toletanae synodo sequens Innocentii epistola inscripta sit. Primo enim in ea, ut num. 6 et 7 legere est, synodi hujus gesta et decreta non semel laudantur. Deinde Innocentius, num. 10, eos alloqui se notat episcopos, »qui secundum regulas Nicaenas ordinationes faciendas esse per sententiam decreverunt.« At vero Toletani I concilii praesules »constituta primitus concilii Nicaeni perpetuo esse servanda, nec ab iis esse recedendum« in ipso prooemio cum decrevissent, ad ea constituenda, quae in ordinationibus servari debeant, progrediuntur. Non sic tamen ad Toletanam synodum ut adhuc congregatam, sed ad eos potius episcopos qui in illa convenerant, scribere intelligendus est Innocentius. Nisi quis malit [Col. 0485A] hic Toletanae synodi nomine episcopos ad Toletanam synodum pertinentes intelligi. Certe de Toletano I concilio ut dudum celebrato laudatus papa, num. 6, loquitur. Nec Patruinus ille venerabilis memoriae, cujus loco Gregorium suffectum esse, num. 9, memorat, alius videtur ab eo qui Toletani I concilii canonibus primus subscripsisse legitur. Denique Innocentii hac in epistola studium eo in primis spectat, ut schisma ex Symphosio, Dictinio aliisque cum honoribus suis in Toletana synodo receptis natum, et latius in dies serpens, comprimat atque componat. Quocirca inter hanc epistolam et illam synodum intervallum aliquod interjectum esse manifestum est. Quantum vero intercesserit, definiri certo nequit. Tantum conjicere licet, epistolam istam ante scriptam esse, quam Hispania bellicis tumultibus perturbaretur, adeo que ante annum 408 quo Constantinus Honorio provinciam illam eripuit. Sed utrum epistola superiori posterior sit, necue, licet ignoremus, ob rerum tamen de clericorum ordinationibus in [Col. 0485B] utraque definitarum affinitatem, ambas proximas habere lectori gratum atque commodum erit. Neque jam ipsius admodum interest compertum habere tempus quo haec scripta sit, cum quibus, qua occasione, et quo consilio scripta fuerit, teneat. Hic forte mirabitur nonnemo, quo pacto idem pontifex Toletanae synodi erga Priscilliani asseclas indulgetiam nunc tam impense laudet ac probet, qui postea clericis a Bonoso ordinatis honores suos servandos esse tam constanter negavit. Verum sapiens sacerdos inter lepram et lepram dijudicare, et quando disciplinae severitas aut retinenda aut remittenda sit, investigare debet. Quamvis enim eodem spiritu animati sint sancti ecclesiarum duces, diversis tamen temporibus diversa de clericis ab haeresi vel schismate ad Ecclesiam redeuntibus constituerunt. Nicaeni patres, can. 8, Novatianos in clero voluerunt permanere. Afris testibus transmarinum concilium, Siricii atque Ambrosii temporibus, ne clerici ab haeresi venientes [Col. 0485C] honores suos servarent, prohibuit. Istud vero, anno 400, Priscilliani asseclis indulgendum censuit Toletanum concilium, ejusque sententiam proposito unitatis nunc Innocentius probat, qui anno 414 ecclesiasticae disciplinae severitatem circa Bonosiacos acriter vindicabit. Carthaginense autem concilium, anno 401 habitum, hoc temperamento utendum existimavit, ut clericis redeuntibus, ubi eorum reditu aliqua fit unitatis compensatio, serventur honores sui, et ubi nulla est hujusmodi compensatio, negentur (Cod. can. eccl. Afr., c. 68).



EPISTOLA III. De [a 1Kb] dissensione corruptaque disciplina Ecclesiarum Hispaniae.

I. Quod episcopi nonnulli ab aliis ob receptos ab haeresi conversos perperam dissideant.---II. De episcopis [Col. 0486A] a Rufino et Minicio in alienis ecclesiis contra canones ordinatis.---III. Ut Joannis episcopi causa examinetur, aliorumque qui communionis consortium refugiebant.---IV. De vitiosis multorum ordinationibus, ita dissimulari quae haectenus usurpata sunt, ut in posterum prohibeantur.---V. Ut Gregorii Emeritensis episcopi querela discutiatur.---VI. Quosnam ad clericatus ordinem admittere liceat: qualesque eligendi sint. Et quod bigamum faciat etiam illa quae ante baptismum uxor fuit.


INNOCENTIUS universis episcopis in Toletana synodo constitutis, dilectissimis fratribus, in Domino salutem.

1. In Hispania schisma. Et canonum contemptus.--- Saepe me et nimia cum teneret cura sollicitum super [Col. 0486B] [b 1Kb] dissensione et schismate Ecclesiarum, quod per Hispanias latius in dies serpere et citatiore gradu incedere fama proloquitur; necessarium tempus emersit, quo non posset emendatio tanta differri, et deberet congrua medicina provideri. Nam fratres nostri coepiscopus [c 1Kb] Hilarius, et Elpidius presbyter, partim unitatis amore permoti, partim qua laborat provincia pernicie, ut oportuit, excitati, ad sedem apostolicam commearunt, et in ipso sinu fidei violatam intra provinciam pacem, disciplinae rationem esse confusam, et multa contra canones patrum, contempto ordine, regulisque neglectis, in usurpatione ecclesiarum fuisse commissa, nec concordiam, in qua fidei nostrae stabilitas tota consistit, posse retineri, cum dolore et gemitu prosecuti sunt: quae [Col. 0486C] in consessu [d 1Kb] presbyterii actorum confectione retinentur, et possunt vobis lectione monstrari.



CAP. I.

2. Episcopi Boetici propter Gallaecios receptos a caeteris se segregant.---Jam primum, quod ad ipsam fidem attinet, quod Boetici vel Carthaginenses episcopi, propter Galliciorum communionem, a pace omnium [e 1Kb] discederunt, orta dissensio est: quae non solum non minuitur, verum etiam per dies singulos studio contentionis augetur, cum, obtinendi proposito unusquisque quod voluit, aeternum orbem mali et circulum quemdam de tali animositate fecerunt: cum utique bono cuique in rebus talibus vinci melius sit, quam malo more pravum [Col. 0487A] propositum quod semel placuit obtinere. Nam quae alia causa, et superioribus temporibus, illius Luciferi praeter pertinaciam fuit, quae eum retraxit a concordia [a 1Kb] illorum, qui Arianorum haeresim prudenti conversione damnaverant? Eodem studio, [b 1Kb] Priscilliani detestabili secta omnium merito consensione damnata, receptos in catholicam fidem eos, qui consilio saniore conversi sunt, aegerrime aliquos tulisse cognovimus: quibus factum utile et ipsam ecclesiarum pacem displicuisse detegitur. Nam cum unitatis proposito ipsi quoque [c 4Kb] Symphosius atque [d 1Kb] Dictinius, damnantes pravam haeresim, sint recepti, ut personis talibus amputatis exstingueretur penitus innata dissensio; inventi sunt quibus recte facta (Mss. facit) ipsa correctio displiceret. Et nunc [Col. 0487B] ecclesiae dissident, quae non modica a se animositate dissimulant (Seu discordant et in simultates abeunt). Quod si saniore consilio a sacerdotibus fuisset custodita correctio; et status catholicae fidei integer [Col. 0488A] permaneret, et nullum scandalum concordiam rebus omnibus utilem corrupisset.

3. Honores illis servatos aliqui iniquo animo ferunt. ---Quaero enim, quare doluerint Symphosium atque Dictinium, aliosque, qui detestabilem haeresim damnaverunt, receptos in fidem catholicam tunc fuisse? [e 1Kb] Num quod non aliquid de honoribus amiserint quos habebant? Quod si quos hoc pungit aut stimulat, legant Petrum apostolum post lacrymas hoc fuisse quod fuerat: considerent Thomam post dubitationem illam nihil de prioribus meritis amisisse: denique David prophetam egregium post manifestam confessionem suam prophetiae suae meritis non fuisse privatum. Quod si emendatio conversionis et errores ipsos amputat, et retinet dignitates; quae malum ratio [Col. 0488B] est, viam recti et iter quod dirigat ad salutem, proposito pertinaciae nolle retinere?

4. Unitatis vis, et schismatis pernicies.---Quare incumbendum est dilectioni vestrae, et bonis sacerdotibus [Col. 0489A] adnitendum, quatenus praeeunte doctrina [a 1Kb] in unitatem catholicae fidei omnes qui dispersi sunt congregentur; et esse inexpugnabile unum corpus incipiat, quod si separetur in partes, ad omnes patebit lacerationis injurias, et ex sese pestem patietur internam, quando secum compago ipsa confligit. Sed haec generaliter de unitatis reformatione omnes, tamquam singulis scripta, sint, accipiant sacerdotes. Dehinc in partes animum super omnibus dilectio vestra quae proponentur intendat.



CAP. II.

5.Rufinus et Minicius usurparunt alienis in ecclesiis ordinationes.---Non enim latere potuit, quod Rufinus atque Minicius episcopi in alienis ecclesiis, contra Nicaenos canones, episcopos usurpaverunt ordinare. Haec (Nicaen. can. 4, 6 et 16) ne [Col. 0489B] quis sibi audeat vindicare, saltem nunc a nobis est salubriter providendum: ne improba [b 1Kb] usurpatione dissimulatio in deterius convalescat, et fiat de consuetudine regula, quae non veniat ab ipsa quae litteris mandata est disciplina. Qua in re Hilarii fratris et consacerdotis nostri querela primitus audiatur, qui asseruit Rufinum contra ecclesiarum pacem omni oppugnatione fuisse versatum, et dudum in concilio [c 1Kb] Toletano erroris sui veniam postulasse, et nunc, cum metropolitano episcopo ordinandi [d 1Kb] sacerdotes pontificium deberetur, contra populi voluntatem et disciplinae rationem, episcopum locis abditis ordinasse, ecclesias scandalis miscuisse. Dehinc Tarraconensium episcoporum est causa tractanda, qui pari modo Minicium in Gerundensi ecclesia episcopum [Col. 0489C] ordinasse conquesti sunt; et juxta Nicaenos [e 1Kb] canones ferenda est de tali usurpatione sententia. Illorum etiam episcoporum, qui a Rufino vel a Minicio [Col. 0490A] contra regulas ordinati sunt, habeatur plena discussio: ut quia perperam facti sunt, intelligant id, quod vitioso initio adepti sunt, se diutius obtinere non posse.



CAP. III.

6.Ut abdicetur Joannes, si decreto de recipiendis ad Ecclesiam redeuntibus, cui subscripserat, repugnare non desinat.---De JOANNE quoque episcopo, cujus in synodo Toletana super receptis SYMPHOSIO atque DICTINIO per legatos consensus accessit, et cui probabilis visa illa correctio, examinentur quae postea sunt secuta. Et prorsus super omnibus, quorum in dubium venit de cessatione communio, plena inquisitio vestigetur, ut secundum decretum synodi Toletanae, vel communionis consortio propter abolendam suspicionem schismatis misceantur, vel [Col. 0490B] si qui fuerint deprehensi qui [f 1Kb] abnuant concordiam et constituta placitorum, a communione catholicae fidei per dilectionis vestrae sententias abdicentur: ut jam non internum malum, quod tacitum non desinit [g 1Kb] semper, sed schismaticorum manifesta professio contagioque vitetur.



CAP. IV.

7. Ordinationes quaedam contra canones, pacis ergo tolerandae. Sed deinceps irritae sint, et earum auctores deponendi.---Nam de ordinationibus, quas pravae consuetudinis vitio Hispanienses episcopos celebrare cognoscimus, fuerat aliquid secundum majorum traditionem statuendum, nisi perpenderemus ne perturbationes [h 1Kb] quam plurimas ecclesiis moveremus. Quorum factum ita reprebendimus, ut propter numerum corrigendorum ea, quae quoquo [Col. 0490C] modo facta sunt, in dubium non vocemus, sed Dei potius judicio dimittamus. Quantos enim ex his, qui post acceptam [i 1Kb] gratiam in forensi exercitatione versati [Col. 0491A] sunt, et obtinendi [a 1Kb] pertinaciam susceperunt, adscitos ad sacerdotium esse comperimus! e quorum numero Rufinus et Gregorius perhibentur; quantos ex aliqua militia, qui cum potestatibus obedirent, [b 1Kb] necessario praecepta sunt exsecuti! quantos ex curialibus, qui dum parent potestatibus, quae sibi sunt imperata fecerunt! quantos qui voluptates et editiotiones [c 1Kb] populo celebrarunt, ad honorem summi sacerdotii pervenisse! quorum omnium neminem ne ad societatem quidem ordinis clericorum oportuerat pervenire. Quae si singula discutienda mandemus, non modicos motus aut scandala Hispaniensibus provinciis, quibus mederi cupimus, de studio emendationis inducemus. Idcirco remittenda haec potius putamus. Sed ne deinceps similia committantur, [Col. 0491B] dilectionis vestrae maturitas providere debebit, ut tantae usurpationi saltem nunc finis necessarius imponatur: eo videlicet constituto, [d 1Kb] ut si qui post haec adversus formas canonum vel ad ecclesiasticum ordinem, vel ad ipsum sacerdotium venire tentaverint, una cum creatoribus suis ipso, in quo inventi fuerint, ordine et honore priventur.



CAP. V.

8. Gregorii Emerit. querela audiatur. ---GREGORII etiam Emeritensis episcopi, qui in locum PATRUINI [e 1Kb] venerabilis recordationis est ordinatus, querela, si qua est, audiatur: et si contra meritum suum passus est injuriam, in invidos honoris alterius vindicetur: nec posthac in quemquam bonorum spiritus factionis insurgat.



CAP. VI.

9. Nicaenae regulae in ordinationibus [Col. 0492A] servandae. Qui ab ordinibus arcendi.---Et quamvis dilectioni vestrae, fratres carissimi, regulae Nicaenae sint cognitae, secundum quas ordinationes faciendas esse per sententiam [f 1Kb] decernitis; tamen aliquam partem, quae de ordinationibus est provisa, inserendam putavi, [g 1Kb] ut secundum hanc ordinationes in posterum celebrandas, ne cui interpretandi aliter liberum arbitrium relinquatur. Ac primum quae sunt prohibita digeruntur. Ne quispiam, qui post baptismum militaverit, ad ordinem debeat clericatus admitti; neque qui causas post acceptum baptismum egerint; aut qui post acceptam Dei gratiam administraverint: neque de curialibus aliquem venire ad ecclesiasticum ordinem posse, qui post baptismum vel coronati [h 1Kb] fuerint, vel sacerdotium quod dicitur [Col. 0492B] sustinuerint, et editiones publicas celebraverint. Nam et hoc de curialibus est cavendum, ne iidem qui ex curialibus fuerint, aliquando a suis curiis, quod frequenter videmus accidere, reposcantur. Quae omnia rationabiliter prohibita oportet modis omnibus custodiri.

10. Qui eligendi. Uxorum baptismum non aboleri. ---Quales vero elegendi sint in ordine clericorum, evidens forma declarat: id est, qui ab ineunte aetate baptizati fuerint, et [i 1Kb] lectorum officio sociati; vel si majores sint, cum fuerint Dei gratiam consecuti, statim se ecclesiasticis ordinibus manciparint. Et si uxores habuerint, quaerendum si uxorem virginem acceperint: quia scriptum est in veteri Testamento, Uxorem virginem accipiat sacerdos (Levit. XXI, 13); [Col. 0493A] et alibi, Sacerdotes mei semel nubant. Neque qui duas uxores habuerit (Vide epistolam superiorem. n. 9), quia Paulus apostolus ait, Unius uxoris virum (I Tim. III, 2). Nec illud debere admitti, quod aliquanti pro defensione pravi erroris opponunt et asserunt, quod ante baptismum uxor accepta non debeat imputari, quia in baptismo omnia dimittuntur; non intelligentes hujusmodi, quod sola in baptismo peccata dimittuntur, nec uxorum numerus aboletur. Nam si a Deo, ut scriptum est, praeparatur viro uxor (Prov. XIX, 14), et quod Deus junxit, homo non separet (Matth. XIX, 6; Gen. I, 28); et ipsi auctores generis humani in origine a Domino benedicuntur: quomodo inter peccata, ista creduntur posse dimitti? Quod si secundum illos qui ita credunt verum est; ergo [Col. 0493B] omnis justitia, quae a catechumenis ante baptismum fuerit operata, per baptismum auferetur. Nullus ergo contra Apostolum tale aliquid sentiat, nec admittat: sed fideliter intelligat, unius uxoris virum sive ante baptismum sive post baptismum esse nominatum. Si enim uxor ante baptismum accepta non ducitur in numerum, nec filii ex eadem suscepti inter filios poterunt numerari. Quod quam absurdum sit atque alienum, prudentia vestra melius aestimabit. Unde nemini liceat interpretari aliter divinas Scripturas, nisi quod recta ratio permittit: ne dum [a 1Kb] remedia sibi iniqua ad excusationem praeparant, et corrupisse legem, et regulas evertisse judicentur. Sed ea tenenda sunt, quae et divinarum Scripturarum series continet, et a sacerdotibus utili ratione sunt instituta. [Col. 0493C] Et alia manu. Bene valete, fratres charissimi.



EPISTOLA EADEM.

Cujusmodi decurtata exstat in veteribus Isidori Mercatoris exemplaribus, ut et in Noviomensi, Laudunensi [Col. 0494A] et Bellovacensi collectionis Hispanae, et qualis in Romana pontificiarum epistolarum editione ac priscis conciliorum vulgata est.

I. De Spaniorum reprëssione (pro reprehensione) qui inordinate constituunt clericos.---II. Ut causidici, vel curiales, vel saeculari militiae dediti ad clerum non admittantur.---III. Ut quicumque tales ordinati fuerint, cum ordinatoribus suis deponantur.--- IV. Quales eligendi sunt in ordine clericorum.--- V. De eo qui ante baptismum uxorem habuerit, et post baptismum aliam, clericus non fiat.


INNOCENTIUS universis episcopis in Toletana (plures mss. Tolosana) synodo constitutis dilectissimis fratribus in Domino salutem.

Saepe me et nimium cum teneret cura sollicitum [Col. 0494B] super dissensionis schismate ecclesiarum, quod malum per Spanias latius in dies separationis gradu incedere fama prosequitur; necessarium tempus emersit, quo non possit emendatio tanta differri, et deberet congrua medicina provideri. Nam de ordinationibus, quas pravae consuetudinis vitio Spanienses, et reliqua deinceps ut in superiore exemplo a num. 8 usque ad finem, nisi quod num. 9 contenta, etiam hic praetermittuntur: adeo ut solis retentis generalibus decretis, caetera quae ad causas personasve singulares attinent, suppressa sint.





EPISTOLA IV [b 1Kb] . JOANNIS CONSTANTINOPOLITANAE URBIS EPISCOPI AD INNOCENTIUM PAPAM.
[Col. 0494]

Quam injuste urbe et ecclesia sua Theophili factione [Col. 0494C] pulsus sit, et quanta mala sive tum, sive postea patrata fuerint.


(Haec epistola proprius habetur inter caeteras S. Chrysostomi, ubi videsis tom. III operum S. Doctoris.)



EPISTOLA V [c 1Kb] . INNOCENTII I PAPAE AD THEOPHILUM ALEXANDRINAE ECCLESIAE EPISCOPUM. Se a Joannis communione discedere non posse, nisi legitimo judicio damnetur. Theophilus ad canonicam synodum provocatur. [1Kb]

Frater Theophile, nos et te et fratrem Joannem habemus nobis communicantes, sicut et in prioribus litteris [d 1Kb] mentem nostram manifestam fecimus. Ac ne nunc quidem ab eodem proposito desistentes, rursum tibi eadem scribimus, et quotiescumque ad nos rescripseris, fieri scilicet non posse, ut nisi congruum [Col. 0495A] judicium subsequatur super his quae per ludibrium gesta sunt, sine ratione a Joannis communione discedamus. Tu igitur, si judicio confidis, siste te ad synodum quae secundum Christum [a 29Kb] fuerit, et ibi expositis criminationibus [b 1Kb] sub testibus Nicaeni concilii canonibus (alium enim canonem Romana non admittit ecclesia), securitatem habebis contradictionis expertem.

, , , , , , [Col. 0496A] . , , , , .



EPISTOLA VI [c 1Kb] .
[Col. 0495A]

I. [d 1Kb] De incontinentia sacerdotum vel levitarum.--- II. [e 1Kb] De ultima poenitentia.---III. [f 1Kb] De administratoribus. ---IV. Quod viri cum adulteris uxoribus [Col. 0495B] non conveniant.---V. Quod qui preces vel criminales dictant, habeantur immunes.---VI. Quod ii qui intercedente repudio divortium pertulerunt, si se nuptiis aliis junxerint, adulteri esse monstrentur. ---VII. Qui libri in canone recipiantur.


INNOCENTIUS [g 1Kb] EXSUPERIO episcopo Tolosano salutem.

1. Consulenti tibi, frater charissime, quid de proposita specie unaquaque sentirem, pro captu intelligentiae meae quae sunt visa respondi, quid sequendum vel [h 1Kb] docilis ratio persuaderet, vel auctoritas lectionis ostenderet, vel custodita series temporum demonstraret. Et quidem dilectio tua, institutum secuta prudentium, ad sedem apostolicam referre maluit quid [Col. 0495C] deberet de rebus dubiis custodire, potius quam usurpatione praesumpta quae sibi viderentur de singulis [Col. 0496A] obtinere. Cur enim magis pudendum putemus discere aliquid, quam omnino nescire? Mihi quoque ipsi de collatione docilitas accedit, dum [i 1Kb] perscrutatis rationibus ad proposita respondere compellor: eoque fit, ut aliquid semper addiscat, qui postulatur ut [Col. 0496B] doceat. Proponam igitur singula, subjiciamque responsum.



CAP. I.

2. Proposuisti, quid de his observari debeat, quos in diaconii ministeriis aut in officio presbyterii positos, incontinentes esse aut fuisse, generati filii prodiderunt (Dist. 82, c. 2; Ivo p. 6, c. 57; Agathense concil. c. 9). De his et divinarum legum manifesta est disciplina, et beatae recordationis viri Siricii episcopi monita (Epist. 1 c. 7, et epist. 5, n. 3) evidentia commearunt, ut incontinentes in officiis talibus positi, omni honore ecclesiastico priventur, nec admittantur accedere ad [j 1Kb] ministerium, quod sola continentia oportet impleri. Est enim vetus admodum sacrae legis auctoritas, jam inde ab initio custodita, quod [k 1Kb] in templo anno vicis [Col. 0496C] suae habitare praecepti sunt sacerdotes (Luc. I); ut servientes sacris oblationibus, puros et ab omni labe [Col. 0497A] purgatos sibi vindicent divina [a 1Kb] ministeria (I Paralip. XXIV): neque eos ad sacrificia fas sit admitti, qui exercent vel cum uxore carnale consortium, quia scriptum est: Sancti estote, quia et ego sanctus sum Dominus Deus vester (Levit. XI, 44, et XX, 7). Quibus utique, propter sobolis successionem, [b 1Kb] propterea uxorius usus fuerat relaxatus, quia ex alia tribu ad sacerdotium nullus fuerat praeceptus accedere, quanto magis (Confer. concil. Turon. I, an. 461, c. 1) hi sacerdotes vel levitae pudicitiam ex die ordinationis suae servare debent, quibus vel sacerdotium, vel ministerium sine successione est, nec praeterit dies, qua vel a sacrificiis divinis, vel a baptismatis officio vacent! Nam si Paulus ad Corinthios scribit dicens, Abstinete vos ad tempus, ut vacetis orationi (I Corint. [Col. 0497B] VII, 5); et hoc utique laicis praecepit; multo magis sacerdotes, quibus et orandi et sacrificandi juge officium est, semper debebunt ab hujusmodi consortio abstinere. Qui si contaminatus fuerit carnali concupiscentia, quo pudore vel sacrificare usurpabit, aut qua conscientia quove merito exaudiri se credit, cum dictum sit: Omnia munda mundis, coinquinatis autem et infidelibus nihil mundum (Tit. I, 15)?

3. Sed fortasse hoc licere credit, quia scriptum est, unius uxoris virum (I Tim. III, 2). Non [c 1Kb] permanentem in concupiscentia generandi hoc dixit, sed propter continentiam futuram. Neque enim integros corpore non admisit, qui ait, Vellem autem omnes sic esse, sicut et ego (I Cor. VII, 7): et apertius declarat, [Col. 0497C] dicens, Qui autem in carne sunt, Deo placere non possunt. Vos autem jam non estis in carne, sed in [Col. 0498A] spiritu (Rom. VIII, 9): et [d 1Kb] habentem filios (I Tim. III, 4), non generantem, dixit.

4. Sed ea plane dispar et [e 1Kb] divisa sententia est. Nam si ad aliquos forma illa ecclesiasticae vitae pariter et disciplinae, quae ab episcopo Siricio ad provincias commeavit, non probabitur pervenisse, his ignorationis venia remittetur. Ita ut de caetero penitus incipiant abstinere. Et ita gradus suos, in quibus inventi fuerint, sic retentent, ut eis non liceat ad potiora conscendere. Quibus in beneficio esse debet, quod hunc ipsum locum, quem retinent, non amittunt. Si qui autem scisse formam vivendi missam a Siricio detegentur, neque statim cupiditates libidinis abjecisse; illi sunt modis omnibus submovendi, [f 1Kb] qui post admonitionem cognitam, praeponendam arbitrati [Col. 0498B] sunt voluptatem.



CAP. II.

5. Et hoc quaesitum est, quid de his observari oporteat, qui post baptismum omni tempore incontinentiae voluptatibus dediti, in extremo fine vitae suae poenitentiam simul et reconciliationem communionis exposcunt (23, q. 4, c. 45).

6. De his observatio prior, durior; posterior, interveniente misericordia, inclinatior. Nam consuetudo prior tenuit, ut concederetur poenitentia, sed communio negaretur. Nam cum illis temporibus crebrae persecutiones essent, ne communionis concessa facilitas homines de reconciliatione securos non revocaret a lapsu, merito negata communio est; concessa poenitentia, ne totum penitus negaretur: et duriorem remissionem fecit temporis ratio. Sed postquam Dominus [Col. 0498C] noster pacem Ecclesiis suis reddidit, jam depulso terrore, communionem dari [g 4Kb] abeuntibus placuit, [Col. 0499A] et propter Domini misericordiam, quasi viaticum profecturis, et ne Novatiani haeretici, negantis veniam, asperitatem et duritiam sequi videamur. Tribuetur ergo cum poenitentia extrema communio: ut homines hujusmodi vel in supremis suis, permittente Salvatore nostro, a perpetuo exitio vindicentur.



CAP. III.

7. Quaesitum etiam est super his, qui post baptismum administraverunt, et aut tormenta [a 2Kb] sola exercuerunt, aut etiam capitalem protulere sententiam.

8. De his nihil legimus a majoribus definitum. Meminerant enim a Deo potestates has fuisse concessas, et propter vindictam noxiorum, gladium fuisse permissum, et Dei esse ministrum vindicem in hujusmodi [Col. 0499B] datum (Rom. XIII, 1, 4). Quemadmodum igitur reprehenderent factum, quod auctore Deo viderent esse concessum? De his ergo ita, ut hactenus servatum est, sic habemus, ne aut disciplinam evertere, aut contra auctoritatem Domini venire videamur. Ipsis autem in ratione reddenda gesta sua omnia servabuntur.



CAP. IV.

9. Et illud desideratum est sciri, cur communicantes viri cum adulteris uxoribus non conveniant, cum contra uxores in consortio adulterorum virorum manere videantur.

10. Super hoc (32, q. 6, c. 23; Ivo p. 8, c. 214) Christiana religio adulterium in utroque sexu pari ratione condemnat. Sed viros suos mulieres non facile de adulterio accusant, et non habent latentia [Col. 0500A] peccata vindictam. Viri autem liberius uxores adulteras apud sacerdotes deferre consuerunt: et ideo mulieribus, prodito earum crimine, communio denegatur. Virorum autem, latente commisso, non facile aliquis ex suspicionibus abstinetur. Qui utique submovebitur, si ejus flagitium detegatur. Cum ergo par causa sit, interdum, probatione cessante, vindictae ratio conquiescit.



CAP. V.

11. Illud etiam (23, q. 4, c. 46; Ivo p. 10, c. 94) sciscitari [b 1Kb] voluisti, an preces dictantibus liberum concedatur, utique post baptismi regenerationem, a principibus poscere mortem alicujus, vel sanguinem de reatu. Quam rem principes numquam sine cognitione concedunt; sed ad judices commissa ipsa vel crimina semper remittunt, ut [c 1Kb] causa [Col. 0500B] cognita vindicentur. Quae cum quaesitori fuerint delegata; aut absolutio, aut damnatio pro negotii qualitate profertur. Et dum legum in improbos exercetur auctoritas, erit dictator immunis.



CAP. VI.

12. De his etiam requisivit dilectio tua, qui interveniente repudio, alii se matrimonio copularunt. Quos in utraque parte adulteros esse manifestum est. Qui vero vel uxore vivente, quamvis dissociatum videatur esse conjugium, ad aliam copulam festinarunt, neque possunt adulteri non videri, intantum, ut etiam hae personae, quibus tales conjunctae sunt, etiam ipsae adulterium commisisse videantur, secundum illud quod legimus in Evangelio: Qui dimiserit uxorem suam, et duxerit aliam, [d 1Kb] moechatur; similiter et qui dimissam duxerit, moechatur [Col. 0501A] (Matth. XIX, 9). Et ideo [a 1Kb] omnes a communione fidelium abstinendos. De parentibus autem, aut de propinquis eorum nihil tale statui potest, nisi incentores illiciti consortii fuisse detegantur.



CAP. VII.

13. Qui vero libri recipiantur in canone, [b 1Kb] brevis annexus ostendit. Haec sunt quae desiderata moneri voce voluisti: Moysi libri quinque, id est, Genesis, Exodi, Levitici, Numeri, Deuteronomii, et Jesu Nave, Judicum unus, Regnorum libri quatuor, simul et Ruth, Prophetarum libri sexdecim, Salomonis libri quinque, Psalterium. Item historiarum, Job liber unus, Tobi liber unus, Esther unus, Judith unus, Machabaeorum duo, Esdrae duo, [Col. 0502A] Paralipomenon libri duo. Item novi Testamenti: Evangeliorum libri quatuor, Pauli apostoli epistolae quatuordecim, epistolae Joannis tres, epistolae Petri duae, epistola Judae, epistola Jacobi, Actus Apostolorum, [c 1Kb] Apocalypsis Joannis. Caetera autem, quae vel sub nomine Matthiae sive Jacobi minoris, vel sub nomine Petri et Joannis, quae a quodam Leucio scripta sunt [d 1Kb] [vel sub nomine Andreae, quae a Nexocharide et Leonida philosophis], vel sub nomine Thomae, et si qua sunt alia, non solum repudianda, verum etiam noveris esse damnanda. Data X kalendas Martias [e 1Kb] , Stilicone secundo et Anthemio viris clarissimis consulibus.



EPISTOLA VII [f 54Kb] . AD CLERUM ET POPULUM CONSTANTINOPOLITANUM.[Col. 0501] Eos ex ipsorummel sententia consolatus Innocentius, iniquam alterius episcopi in locum Joannis viventis subrogationem deplorat. Tum solos canones Nicaenos recipiendos, aliosque qui eis adversentur, repudiandos esse declarat. Demum significat sibi curae esse ut aecumenica synodus congregetur. [1Kb]


[Col. 0501B] INNOCENTIUS episcopus presbyteris et diaconis, et universo clero ac populo ecclesiae Constantinopolitanae, qui sunt sub Joanne episcopo, dilectis fratribus salutem.

1. Ad ea quae patiuntur una est patientiae consolatio. Ex litteris charitatis vestrae, quas per [g 1Kb] Germanum presbyterum et Cassianum diaconum misistis, scenam malorum, quam ob oculos posuistis, anxia sollicitudine cognovi: quantisque calamitatibus et aerumnis fides laboret, repetita saepius lectione perspexi. Quam quidem rem sola patientiae consolatio sanare potest. Dabit enim brevi Deus noster finem tantis tribulationibus, et haec juvabit tolerasse. [Col. 0503A] Enimvero hanc ipsam necessariam consolationem in exordio litterarum charitatis vestrae positam, propositum vestrum laudantes, agnovimus multis testimoniis ad patientiam hortantibus confirmatam. Nam consolationem, quam vobis per litteras nostras debebamus, litteris vestris ipsi praevenistis. Hanc enim Dominus noster patientiam laborantibus praestare solet: ut famuli Christi etiam in tribulationibus semetipsos consolentur, apud se reputantes, sanctis ea jam antea contigisse, quae ipsi patiuntur. Sed et nos ex ipsis litteris vestris consolationem nobis mutuari possumus. Neque enim a doloris vestri consortio sumus alieni; quippe qui affligimur in vobis.

2. Quam injuste viventi Joanni episcopus est subrogatus. [Col. 0503B] ---Quis enim ferre possit ea quae ab illis [a 1Kb] delinquuntur, quos prae caeteris decebat tranquillitatis ac pacis et concordiae esse studiosos? Nunc autem praepostero more sacerdotes innoxii e sedibus ecclesiarum suarum exturbantur. Quod quidem primus injuste perpessus est frater et consacerdos noster Joannes episcopus vester, cum nulla ratione fuisset auditus. Nullum crimen offertur, nec auditur. Et quodnam est hoc perditum consilium? Ut non sit, aut quaeratur ulla species judicii, in locum viventium sacerdotum alii substituuntur: quasi qui ab hujusmodi facinore auspicati sunt, aliquid recti aut habere, aut egisse, judicari possint. Neque enim talia umquam a patribus nostris gesta esse comperimus, sed potius [b 1Kb] prohibita; cum nemini licentia [Col. 0503C] data sit in locum viventis alium ordinandi. Nam reproba ordinatio honorem sacerdotis auferre non potest: si quidem is episcopus omnino esse nequit, qui injuste substituitur.

3. Qui canones recipiendi aut repudiandi.---Quod autem ad canonum [c 156Kb] observationem attinet, solis [Col. 0505A] illis parendum esse dicimus, qui Nicaeae definiti sunt; quos solos [a 2Kb] sectari et agnoscere debet Ecclesia catholica. Sin autem a quibusdam alii proferantur, qui a Nicaenis canonibus dissentiant, et ab haereticis compositi esse arguantur, hi ab episcopis catholicis rejiciuntur. Nam quae ab haereticis sunt excogitata, ea catholicis regulis adjungere non licet. Quippe illi per contraria et illicita placita perpetuo id agunt, ut Nicaenorum patrum sententiam labefactent. Hos igitur canones non solum non sequendos, verum etiam una cum haereticis et schismaticis dogmatibus condemnandos esse dicimus, quemadmodum etiam in Sardicensi synodo jam condemnati sunt [b 1Kb] ab episcopis qui nos praecesserunt. Satius enim fuerit ea quae [c 13Kb] recte facta sunt condemnari, [Col. 0505B] quam ea quae contra canones acta sunt ullam firmitatem obtinere, fratres charissimi.

4. Una aecumenica synodo mala sanari posse.---Sed quid adversus ista in praesenti faciamus? Necessaria est cognitio synodi, quam et jam pridem congregandam esse diximus. Ea enim sola est, quae hujusmodi tempestatum motus sedare possit. Quam ut consequamur, utile fuerit interim horum malorum medicinam a voluntate Dei magni et Christi ipsius Domini nostri exspectare. Omnia, quae nunc per invidiam diaboli ad fidelium probationem conturbata sunt, pacabuntur. Nihil non debemus per firmitatem fidei a Domino sperare. Nam et nos diu multumque cogitamus, quonam modo oecumenica synodus congreganda sit, ut turbulenti motus Dei [Col. 0505C] nutu tandem conquiescant. Sustineamus igitur aliquantisper; et vallo patientiae communiti, cuncta auxilio Dei nostri restituenda speremus. Omnia porro, quae vos perferre dixistis, jam antea a coepiscopis nostris, qui Romam licet diversis [d 1Kb] temporibus [Col. 0507A] confugerunt, id est Demetrio, Cyriaco, Eulysio et Palladio, qui nobiscum sunt, accurata interrogatione didicimus.


[Col. 0502B] , , , .

[Col. 0502B] , , , , , , . . , . [Col. 0504A] , , . , , . , , , . . , .

2. [Col. 0504B] , , , . , . , , , , , . , , . [Col. 0504C] , , .

3. , , , [Col. 0506A] , . , , , . , . , . , , . , , .

[Col. 0506B] 4. , . . , . [Lab. ]. . , [Col. 0506C] . , . , , , , , [Col. 0508A] , , ,





EPISTOLA VIII. SEU EXEMPLUM [a 2Kb] SACRAE HONORII AUGUSTI MISSAE AD PRINCIPEM ORIENTIS ARCADIUM.[Col. 0507] Dolet Honorius de iis, quae in die Paschae Constantinopoli perpetrata sunt. Templi augusti et senatus incendium primum esse divinae iracundiae indicium. Alia metuenda esse nisi Deus placetur. Hac de re tacere se non posse, ne silentium pro assensu habeatur. Quam praepropere, dum episcopale judicium exspectabatur, in exsilium pulsi sint sacri antistites. Hinc religionis perturbationem inductam, et latum haeresibus atque schismatibus campum apertum esse.

[Col. 0507B] 1. Quamvis super [b 1Kb] imagine muliebri, novo exemplo, per provincias circumlata [c 1Kb] et diffusa per universum mundum obtrectantium fama, litteris aliis commonuerim, ut talis facti poenitentia et intermissione propositi, rumor aemulus consenescat, et quod in moribus temporum carpat publica lingua non habeat: quamvis etiam super excidio pereuntis Illyrici pio apud vos prodiderimus affectu esse nobis dolori, cur ista [d 1Kb] vos detrimenta reipublicae nolueritis agnoscere, et aliis potius indicibus, quam pietatis vestrae litteris, fuerint nuntiata: tamen ne illud quidem apud serenitatem vestram dissimulare nos fas est, quod in rebus divinis, non sine publici discriminis metu, nuperrime contigisse, cita semper malorum enuntiatrix fama non tacuit; et ut natura fert hominum, [Col. 0507C] quae ad obtrectandum novis semper casibus excitatur, oblata occasione carpendi, malitiam suam [Col. 0508A] in tempora studio saevae loquacitatis exercet. Est enim nuper proditum (Vid. Pallad. pag. 82 et 83), apud Constantinopolim sacratissimo Paschae venerabilis die, cum omnes pene in eumdem locum vicinarum urbium populos religio, castigatiore sub praesentia principum ritu celebranda, collegerat, clausas subito catholicas ecclesias, trusos in custodiam sacerdotes, scilicet ut eo potissimum tempore, quo indulgentia principali [e 1Kb] tristia noxiorum claustra reserantur, piae legis et pacis ministros saevus carcer includeret, omniaque bellicum in modum turbata mysteria, nonnullos in ipsis ecclesiae sacrariis interemptos, tantamque circa altaria vim saevisse, ut et [Col. 0508B] venerabiles episcopi in exsilium truderentur, et sanguis humanus, quod dictu nefas est, coelestia sacramenta perfunderet. His repente compertis, turbatos esse nos fateor. Quis enim in facinore tam cruento Dei omnipotentis non timeret offensam? aut quo pacto extra summum Romani orbis omniumque mortalium [Supple, quis] putaret esse discrimen? cum ipse auctor nostri Imperii, et reipublicae, quam nobis credidit, gubernator omnipotens Deus, funestis admodum exsecrabilibusque commissis crederetur irasci, domini sancti frater neposque augusti venerabiles; cum si quid de causa religionis inter antistites ageretur, episcopale [f 1Kb] oportuerit esse judicium. Ad illos enim divinarum rerum interpretatio, ad nos religionis exspectat [Antiquo more pro spectat] obsequium. [Col. 0508C] Sed esto, sibi de mysticis et catholicis quaestionibus amplius aliquid principalis cura praesumpserit: [Col. 0509A] itane usque ad exsilia sacerdotum, usque ad hominum caedes debuit indignatio concitata procedere; ut ubi castae preces, ubi vota sincera, ubi sacrificia illibata solvuntur, illic se gladius, haud facile etiam in jugulum noxiorum distringendus, exsereret?

2. Rebus denique ipsis docetur, quid super his senserit divina majestas. Primum quidem hoc praesentis commotionis [a 1Kb] judicium fuit, atque utinam solum! facit enim humana trepidatio, tanti sibi conscia perpetrati, ut gravius aliquid, quod avertat omnipotens Deus, post terribilis ultionis experimenta metuamus. Audio (Pallad. pag. 91 et 93) ecclesiam sacrosanctam, tot imperatorum opibus expositam [Forte expolitam], pretiosis cultibus nobilem, tanta [Col. 0509B] supplicantium principum oratione augustissimam, flagrasse, et illud Constantinopolitanae urbis [Baron. addit. ecclesiae] unicum lumen in favillas dilapsum Deo non vetante fumasse (exsecrari enim videtur inquinata mysteria, et avertisse oculos ab eo loco, quem jam sanguis infecerat, ne obsecrare quis pietatem coelestem sub cruentis posset altaribus); aedificia quoque [b 1Kb] divina non minore splendore nobilia, ex concitatione saevientis incendii, flamma se latius effundente consumpta, et quae publicam faciem elaborata a majoribus nostris ornamenta decorabant, velut quodam urbis funere concremata.

3. Haec ego quamvis crebris injuriis lacessitus tacere debuerim, nec conjunctissimum fratrem regnique consortes [Baron. consortem] tam fideliter admonere, [Col. 0509C] tamen necessitudinem sanguinis stimulo taciti doloris anteferens, hortor atque suadeo, ut haec, si fieri potest, emendatis in posterum moribus corrigantur, ac divina iracundia, quantum re proditur excitata, votorum sedulitate placetur. Accipite a me summum simplicitatis [c 1Kb] indicium. Idcirco hoc clementiae vestrae insinuandum putavi, ne me velut gratulatione occulta faceret apud quemquam taciturnitas ipsa suspectum, neve quis crederet me talibus factis praebere [Col. 0510A] consensum, et qui saepe ne acciderent commonuerim, posteaquam commissa sunt non dolerem.

4. Nam quis esse posset expers doloris, qui se meminit Christianum, tantam subito perturbationem religionis inductam, ut omnem catholicae fidei statum necesse sit fluctuare? Erat inter episcopos causa quae collato [d 1Kb] tractatoque consilio deberet absolvi. Missi [e 2Kb] ad sacerdotes urbis aeternae atque Italiae utraque ex parte legati: exspectabatur ex omnium auctoritate sententia, informatura regulam disciplinae (integrum nempe esse debuerat, neque quidquam novari, dum definitio deliberata procederet), cum interea mirum quoddam praecipitium festinationis exarsit, ut non exspectatis litteris sacerdotum, qui fuerant mutua partium legatione consulti, non examinatis [Col. 0510B] rebus, in exsilium truderentur antistites, animadversioni prius addicti, quam sententiam judicii episcopalis experti. Denique quam immatura illa damnatio fuerit, res probavit. Namque hi [f 1Kb] quorum exspectabatur auctoritas, pacifica Joanni episcopo communione permissa [Baron. praemissa], sanciendam concordiam censuerunt, nec quemquam putarunt ante judicium consortio repellendum.

5. Quid nunc aliud superest, quam ut catholicam fidem schismata in diversum dissociata dilacerent, quam ut haereses communioni semper inimicae ex tanta gestarum rerum varietate nascantur, ut jam populo pene non debeat imputari, si forte in dissonas partes sectarum diversitate discedat; cum ex auctoritate publica discordiarum materies sit praemissa, [Col. 0510C] et fomes quidam nutriendae seditionis animatus. Quod ne in magnam aliquam generis humani perniciem recrudescat, vota facienda sunt, ut ad humanas prolapsiones patiens Deus rem male gestam prosperet ac secundet. Nam quantum in nobis est, possumus timere quod gestum est; quantum ad pietatem semper placabilis Dei, non erit meriti impunitas indulta, sed veniae.





EPISTOLA [a 1Kb] IX. [1Kb]


HONORII IMPERATORIS AD ARCADIUM AUGUSTUM.


Ut synodum Thessalonicae cogi, eoque Theophilum se conferre jubeat.
[Col. 0511]

[Col. 0511A] Tertio jam scribo ad mansuetudinem tuam, rogans ut quae ex compacto contra Joannem Constantinopolitanum episcopum gesta sunt, emendentur: et, ut videtur, nondum est perfectum. Quare denuo scripsi per hosce episcopos et presbyteros, de pace ecclesiastica, per quam et nostrum imperium pacem obtinet, valde sollicitus; ut jubere digneris Orientis episcopos Thessalonicae convenire. Etenim nostri Occidentis episcopi, cum elegissent viros qui ad malum et mendacium declinare nesciant, miserunt episcopos quinque, presbyteros duos, et diaconum unum magnae ecclesiae Romanae, quos omni honore digneris velim; ut si Joannem jure expulsum esse persuasum eis fuerit, doceant me ab ejus communione recedere; aut si coarguerint Orientis episcopos [Col. 0511B] [b 14Kb] prava animi voluntate agi, ab eorum te communione avertant. Quaenam enim sit Occidentalium de Joanne episcopo sententia [ut compertum habeas], ex omnibus epistolis, quae ad me scriptae [c 35Kb] sunt, duas [d 1Kb] subjeci id quod caeterae continentes, unam Romani, alteram Aquileiensis episcopi. Porro hoc ante omnia obsecro clementiam tuam, Theophilum Alexandriae episcopum, qui omnium malorum auctor esse dicitur, vel nolentem se sistere jubeas: ut nihil obstet, quominus episcoporum qui adfuerint synodus convenientem temporibus nostris pacem sanciat.


.
[Col. 0512] [Col. 0512A]

, . , , , . , , , , , , , , [Col. 0512B] . , , . , .



EPISTOLA [e 2Kb] X. INNOCENTII I PAPAE AD AURELIUM GARTHAGINIENSIUM ET AUGUSTINUM HIPPONENSIUM EPISCOPOS, Salutatoria et plena charitate.
[Col. 0511C]

[Col. 0512C] INNOCENTIUS AURELIO et AUGUSTINO, episcopis.

Acceptissimi mihi Germani compresbyteri illo recursus vacuus officio nostro esse non debuit. Per caros enim salutare carissimos, naturale quodam modo nobis videtur et consequens. Gaudere igitur in Domino vestram germanitatem, amantissimi, [Col. 0513A] cupimus, et pro nobis paria ad Deum vota [a 1Kb] rependere precamur: quia, ut bene nostis, communibus et alternis plus agimus orationibus, quam singularibus aut privatis.





EPISTOLA [b 1Kb] XI. JOANNIS CHRYSOSTOMI EPISCOPI AD INNOCENTIUM PAPAM.[Col. 0514A] Illius erga se paternum affectum et summam in rebus afflictis vigilantiam laudat, et ut hoc studium non remittat, iterum atque iterum obtestatur.
(Hanc epistolam, ut aliam Chrysostomi supra memoratam, reperire potes tomo III operum ejusdem Doctoris.)




EPISTOLA XII [c 2Kb] . INNOCENTII PAPAE AD JOANNEM CHRYSOSTOMUM CONSTANTINOPOLITANUM EPISCOPUM. Joannem ob oculos posita patientiae commendatione consolatur. [1Kb]


Dilecto fratri JOANNI INNOCENTIUS.

Etsi innocens prospera omnia exspectare et a Deo misericordiam petere debet, tamen etiam a nobis, qui patientiam suademus, competentes litterae per [d 1Kb] Cyriacum diaconum sunt transmissae, ne [Col. 0513B] contumelia plus valeat ad opprimendum, quam bona conscientia ad spem relevandam. Neque enim tu docendus es, tot populorum doctor et pastor, optimos quosque semper et assidue probari, utrum in vigore patientiae permaneant, nec ulli labori ac molestiae succumbant. Et vero conscientia firmum est praesidium adversus omnia quae injuste accidunt: quae nisi quis patientia superaverit, malae suspicionis de se argumentum praebet. Cuncta enim tolerare debet, qui Dei primum, ac deinde conscientiae fiducia nititur. Quippe vir bonus ac probus exerceri quidem potest ad patientiam, superari vero non potest; cum divinae Scripturae mentem ejus muniant atque custodiant. Abundant enim exemplis lectiones sacrae, quas populis tradimus, quae universos fere [Col. 0513C] sanctos variis modis vexatos, et tamquam examine quodam probatos esse testantur, atque ita ad patientiae coronam pervenisse. Consoletur ergo charitatem tuam, frater admodum venerande, ipsa conscientia, [e 1Kb] quae in calamitatibus habet consolationem virtutis. Inspectante enim Domino Christo, in portu pacis conscientia pura consistit.



.

[Col. 0514A]

, , , [Col. 0514B] , [Add. ] . , , , . , , . , , . , . , , [Col. 0514C] , , . , , . , .



EPISTOLA [a 3Kb] XIII. RUFO THESSALONICENSI EPISCOPO.[Col. 0515A] Variarum ei committitur cura provinciarum, in quibus vicarius Innocentii et inter primates primus constituitur.


Dilectissimo fratri RUFO INNOCENTIUS.

1. Lectissimo et gloriosissimo Moysi ita in Israel liberando regendoque Dominus cuncta commisit, ut consilium soceri Jothor sequendum ei manifesta sub relatione mandaret (Exod. XVIII): videlicet ut constitueret viros gradu dignitatis judiciariae suppares, qui causarum multitudines pro loco sibi credito inter populos definirent, ipso maxime vel etiam divinis [b 1Kb] consolationibus vacaturo. Nec aliter Apostolorum forma promulgata est (Act. VI, 2 et 3), quam [Col. 0515B] ut ipsi principes Evangelii constituti, caeterarum rerum causas necessitudinesque suis discipulis curandas obeundasque mandarent. Ita denique tota miseratione mirabilis Paulus Tito quae curet apud Cretam (Tit. I, 5), Timotheo quae per Asiam disponat (I Tim. I), commisit, ut sacrarum epistolarum lectione cognoscimus.

2. Divinitus ergo haec procurrens gratia ita longis intervallis disterminatis a me ecclesiis discat consulendum, ut prudentiae gravitatique tuae [c 1Kb] committendam curam causasque, si quae exoriantur per Achaiae, Thessaliae, Epiri veteris, Epiri novae, et Cretae, Daciae Mediterraneae, Daciae Ripensis, Moesiae, Dardaniae et Praevali ecclesias, Christo [Col. 0516A] Domino annuente, censeant (Ad hunc locum respicit Nicolaus I epist. 2). Vere enim ejus sacratissimis monitis lectissimae sinceritatis tuae providentiae ac virtuti hanc injungimus sollicitudinem; non primitus haec ita statuentes, sed praecessores nostros apostolicos imitati, qui beatissimis [d 1Kb] Acholio et Anysio injungi pro eorum meritis ista voluerunt. Justissimum est enim ita bene meritos honoribus decorari, ut arrogantes necessarium videtur obtundi. Placet ergo in bonis praemium, et in minus bonis [e 1Kb] censio; sic enim et iste corrigitur, et ille nobilitatur.

3. Arripe itaque, dilectissime frater, nostra vice per suprascriptas Ecclesias, salvo earum primatu, curam: et inter ipsos primates primus, quidquid [Col. 0516B] eos ad nos necesse fuerit mittere, non sine tuo postulent arbitratu. Ita enim aut per tuam experientiam quidquid illud est finietur; aut tuo consilio ad nos usque perveniendum esse mandamus. Licitum autem et apostolicae sedis favore permissum tuae fraternitati cognosce, ut cum aliqua ecclesiastica ratio vel in tua vel in memoratis provinciis agitanda cognoscendaque fuerit, quos velis episcoporum socios quibuscumque de Ecclesiis assumas tecum, quorum et fide et moderatione quidquid necessitas causave flagitaverit, optimus dirigas arbiter, et praecipuus, quippe a nobis lectus, definias intercessor. Omnem sane instructionem chartarum in causa [f 1Kb] archivorum cum presbytero [g 1Kb] Senecione, viro admodum [Col. 0517A] maturo, fieri jussimus. Itaque et ex priore nostra [a 1Kb] epistola, et ex his chartulis, bene recensens quid agere debeas, recognosce. Nam voluntatem hanc nostram per unamquamque provinciam satis, ut decebat, litteris manifestavimus. Data XV kalendas Julias (Junii 17 ann. 412) Honorio IX et Theodosio V augustis consulibus.



EPISTOLA [b 2Kb] XIV. De [c 1Kb] ratione Paschali anni 414.


INNOCENTIUS AURELIO.

Charitatis [d 1Kb] nostrae officium nullo intervallo dirimitur, etiamsi charta nullos apices ferat. Vivit enim spiritalis gratia alternis in cordibus, et amorem nostrum confovet sacerdotalis ipsa societas. [e 1Kb] Curato, ut dignum est, unitatem Ecclesiae custodire; [Col. 0517B] idemque omnes pariter et sentiamus et pronuntiemus, frater charissime. Has ergo litteras de ratione paschali alterius [f 1Kb] (dico, futuri) anni praescripsi. Nam cum ante diem undecimum kalendarum Aprilium pene luna XVI colligatur (nam quidpiam minus est), [g 1Kb] itemque cum in ante diem quartum kalendarum earumdem veniat vicesima tertia: existimavi XI kalendarum memoratarum die festa Paschalia celebranda; quoniam in vicesima tertia luna [Col. 0518A] nullum Pascha umquam [h 1Kb] antehac factum esse cognoscimus. Sententiae meae exposui atque edixi tenorem. Jam prudentiae erit tuae, [i 1Kb] consors mihi frater, cum unanimis et consacerdotibus nostris hanc ipsam rem in synodo religiosissima [j 1Kb] retractare: ut si nihil dispositioni nostrae resultat, nobis plenissime aperteque rescribas, quo deliberatam Paschalem diem, jam litteris ante, ut [k 1Kb] moris est, servandam, suo tempore praescribamus. Compresbyterum autem Archidamum quamvis noverim quod libentissime ac more suscipias consueto, tamen [l 1Kb] ex abundanti postulo, ut eum inter tuos habere digneris.



EPISTOLA [m 1Kb] XV. INNOCENTII PAPAE, AD JULIANAM NOBILEM EXHORTATORIA.

[Col. 0518B] Singulare membrum Ecclesiae, tuae religionis amplitudinem exsistere, et a nobis reverentissime coli, satis est omnibus manifestum. In ipso enim apice nobilitatis multo nobiliorem Ecclesiae devotionem impendis, et magis laeta Christi agnitione, praeceptis ejus obtemperas, et in fide potius exsultas, quam tanti generis flore jactaris. Summae virtutis est, vicisse gloriam carnis: et magnae est Christi gratiae [Col. 0519A] [a 1Kb] , nobilitatem moribus superasse, domina filia merito illustris. Certa igitur exsistens, dilectissima, vitae hujus quaecumque sunt spatia aeternis divinis que officiis illustrare contende: ut qui insignem te praestitit, reddat sibi per saecula clariorem.



EPISTOLA [b 2Kb] XVI. De suscipiendis clericis, quos Bonosus, antequam damnaretur, ordinasse cognoscitur.


INNOCENTIUS MARCIANO EPISCOPO [c 1Kb] NAISSITANO.

Superiori tempore, si tamen recte [d 1Kb] recordor, memini me tam ad dilectionem tuam, quam ad fratres et coepiscopos nostros Rufum et caeteros hujusmodi litteras de clericis [e 1Kb] Naissensibus transmisisse, his videlicet, qui se ante damnationem Bonosi assererent ab eodem tam presbyteros quam diaconos ordinatos, ut si relicto atque damnato ejus errore vellent [Col. 0519B] Ecclesiae copulari, libenter reciperentur, ne forte qui essent digni recuperandae salutis, in eodem [f 1Kb] deperirent. Verum nunc in Ravennati urbe mihi constituto, propter Romani populi necessitates creberrimas, [g 1Kb] Germanio, qui se asserit esse presbyterum, [Col. 0520A] atque Lupentius, qui se diaconum dicit, multorum talium quasi legatione suscepta, prece fusa, dolores proprios exprimere gestiverunt, [h 1Kb] asserentes se quidem ecclesias in dilectionis tuae constitutas paroeciis retinere, sed tuam communionem non potuisse se mereri, ea videlicet ratione, quia Rusticius quidam nomine, iterata ordinatione presbyterium suscepisset. Et non levi impedimento fit, dum aut illi dolent, hujusmodi hominem in Ecclesia retineri, aut ille sic [i 1Kb] peccari debere in alios arbitretur, quemadmodum in se agnoscit esse peccatum. Et quamvis de eadem re plenius litterae meae contineant, quas superius memoravi; tamen etiam nunc admonendam duximus fraternitatem tuam, ut si vere constat, aliquos ante damnationem Bonosi ab eodem [Col. 0520B] ordinatos, postea voluisse vel nunc velle reverti, eos recipiendos esse censemus; maxime cum memorati asserant, se in tantum anteriori tempore ordinatos, ut sanctae recordationis virum Cornelium episcopum Sirmiensis urbis, necnon et fratrem nostrum [j 1Kb] Nicetam, aliosque nonnullos fuisse praesentes, [Col. 0521A] cum honoribus, quos se habere commemorant, [a 1Kb] augerentur. Unde, frater charissime, si eorum assertio fidem recipit veri, suscipiendos esse ambigere non debes, quos tam diu ecclesias sibi creditas passus es retinere.





MONITUM IN EPISTOLAM SEQUENTEM.

1. In exemplari Corbeiensi circa medium saeculum VI scripto, Colbertino litteris Langobardicis exarato, necnon in veteribus exemplis Codicis a Quesnello vulgati, atque collectionum Dionysii, Hadriani, Hispanae, Isidori, etc., exhibetur haec epistola. Eam Dionysius in septem partitus est capitula, quae inter Innocentii decreta sic collocavit, ut horum capitulorum primum ab ipso vocetur Innocentii decretum LI, et postremum LVIII. In codice autem Corbeiensi in duodecim titulos, quos in ipsius epistolae fronte repraesentandos duximus, dividitur. Brevior eidem epistolae titulus in antiquis Codicis Quesnelliani exemplis praefigitur [Col. 0521B] in hunc modum: »Rescriptum Innocentii papae ad Macedonenses episcopos super interrogationem trium titulorum. I. Ut qui viduam accipit uxorem, non admittatur ad clerum. II. Ut qui ante baptismum uxorem habuerit, si illa defuncta post baptismum aliam duxerit, digamus habeatur, nec admittendus ad clerum. III. Ut ii, qui de Catholica recedentes ab haereticis ordinationem sacerdotii accipiunt, non reputentur usque dum reverti voluerint.« Et vero de triplici illa quaestione potissimum in ista epistola disseritur. Ad duas priores respiciens Innocentius, num. I, ait: »De quibus jam dudum scripsisse memini, nunc iterare formam argumentis evidentioribus relationis vestrae geminata percontatio compellit:« quia nimirum de prima tum epist. 2 Victricio c. 5, tum epist. 3 Toletanae synodo c. 6, tum epist. 6 Exsuperio c. 1, et de secunda laudatis epistolis Victricio et Toletanae synodo scripsisset. Nec obstat quod minime generales sint illae epistolae. Cum enim [Col. 0521C] ad singularium seu episcoporum seu ecclesiarum quaesita rescribebant Romani pontifices quod aliarum ecclesiarum usui esse posset, id cum eis communicare vulgo consueverant. Sed ad tertiam quaestionem ubi venit Innocentius, eam pro sui difficultate longiorem exigere disputationem sic fatetur, ut hanc novam ac nondum a se pertractatam esse satis indicet.

2. Nova illa quaestio eorum occasione oborta est, quos Bonosus post damnationem ordinaverat. Nam de iis, qui ab eodem ante damnationem ordinati fuerant, nihil erat difficultatis. Hos quippe Capuana synodus in suis honoribus recipiendos esse judicaverat. Quod judicium approbans Innocentius, ipsimet Rufo aliisque Macedonibus nominatim de Naissensibus clericis, »qui se ante damnationem Bonosi asserebant ab eodem tam presbyteros quam diaconos ordinatos,« scripserat, »ut si, relicto atque damnato ejus errore, vellent Ecclesiae copulari, libenter reciperentur« (Epist. 17, 1). Tantum igitur de iis disceptabatur [Col. 0521D] clericis, quos Bonosus jam damnatus ordinarat. Qua quaestione ad Innocentium delata, distinguendos esse observat alios qui in haeresi baptizati ad Ecclesiam veniunt, et alios qui e Catholica ad haeresim, et inde ad ipsam Catholicam, unde exierant, redeunt. Priores enim per solam manus impositionem statim copulabantur fidelibus. Alii vero nonnisi post longam poenitentiam in communionem admittebantur. »Unde, inquit (Num. 11), constat, quia qui de Catholica ad Bonosum transierunt damnatum, atque se passi sunt aut cupierunt ab eodem ordinari, non oportuisse ordinationis ecclesiasticae accipere dignitatem:« siquidem [Col. 0522A] »nec post poenitentiam clericum fieri ipsi canones sua auctoritate permittant.« Quocirca cum Macedonibus expostulat (Num. 8), quod »ii qui a Catholica ad haeresim transierunt, apud eos non solum poenitentiam non agunt, sed etiam honore (clericatus) cumulantur.« De aliis vero notat Innocentius, »fuisse regulas veteres, quas ab Apostolis vel apostolicis viris traditas ecclesia Romana custodit, custodiendasque mandat eis qui eam audierunt,« quibus praecipitur (Ibid.), »venientibus ab haereticis, qui illic baptizati sunt, per manus impositionem laicam tantum tribuere communionem, nec ex his aliquem in clericatus honorem vel exiguum subrogare.«

3. Verum ab hac postrema lege ut recederetur, nonnumquam Ecclesiae necessitatem suasisse ultro fatetur. Hac de causa Nicaena synodus Novatianos in suis honoribus recipiendos judicaverat. Idem postea fuit Anysii ac sociorum de iis, qui a Bonoso ante damnationem ordinati fuerant, judicium. Iis quoque, qui a Priscilliani asseclis ordinationem acceperant, [Col. 0522B] anno 400, Toletanum concilium I idem indulsit beneficii genus. Et Innocentius quidem non modo Nicaenae synodi erga Navatianos, aut Anisii et sociorum erga eos, qui Bonosio adhaeserant, statuta comprobat, sed et eos quibus Toletani concilii erga Priscilliani asseclas indulgentia displicebat, vehementer arguit atque confutat (Epist. 3, c. 1). Sic tamen exceptiones illas admittit ac probat aequi amantissimus pontifex, ut ubi absit hujusmodi necessitas, generalibus Ecclesiae regulis haerendum esse acriter contendat. Quod dum persuadere nititur, Nicaenum canonem 8 profert in hunc modum: »De his, qui nominant se ipsos Catharos, id est mundos, et aliquando veniunt ad catholicam Ecclesiam, placuit sanctae et magnae synodo, ut, accepta manus impositione, sic maneant in clero.« Unde circa genuinum canonis hujus intellectum nova oboritur quaestio, quam hic explicare juverit.

4. Non aliis verbis canonem istum antiquus canonum [Col. 0522C] Codex, quem Pasch. Quesnellus Romanae ecclesiae usui fuisse vult, cap. 22 in hac Innocentii epistola refert, licet in ejusdem Codicis capite 1, ubi simul exhibentur Nicaeni canones, ita exprimatur: »De his qui se ipsos Catharos, id est mundos, vocant, si qui veniant ad Ecclesiam catholicam, placuit sancto concilio ut ordinentur, et sic maneant in clero.« Haec autem interpretatio cum propria sit codicis, iis communis esse debuerat qui illo utebantur Codice, adeoque Innocentio ipsi, si, ut obtenditur, praedictus Codex illius aevo Romanae Ecclesiae usui fuisset. In ea tamen interpretatione, quam sequitur Innocentius, cum alius sit verborum ordo, in hoc certe maxima differentia est, quod ubi exhibet memoratus Codex ut ordinentur, ille praeferat ut accepta manus impositione. Unde sequitur, ut hic papa Nicaeni concilii interprete usus sit, qui can. 8 legerat , non Quesnelli Codice, ubi inserta est interpretatio viri, qui pro , offenderat . Quod suae de illo Codice [Col. 0522D] opinioni non parum adversari sentiens vir laudatus, dissert. 12, cap. 7, praedicti discriminis hanc excogitavit causam: »quod cum Innocentius papa Macedonum objectioni responderet, canonem qui objectus fuerat, verbum e verbo vel scribere vel vertere ex illorum litteris,« non ex proprio Codice, voluerit. At ista respondens, Innocentii verba non satis perpendisse convincitur. Is enim papa sic antea praefatus: »Prius ille canon a patribus institutus ponendus est, ut possimus advertere, etc.,« hunc canonem proponere se primum, non ex aliorum litteris exscribere aut interpretari satis aperte declarat. Aliunde [Col. 0523A] vero notum est, illum in proprio Nicaeni concilii exemplari can. 8, non , legisse atque in eodem exemplari verbum non ordinationis, sed impositionis manus vocabulo latine fuisse conversum. Hunc quippe Nicaenum canonem epist. 2, n. 11, secundum Siricium epist. 4, c. 8, summatim exprimens, praecipit, »ut venientes a Novatianis vel Montensibus per manus impositionem suscipiantur.« Neque hoc tantum in mox citato loco Siricius, sed et epist. 1, n. 2, confirmat, ubi Himerio, an ab Ariana haeresi venientes denuo baptizandi essent, consulenti respondet. »Quos nos cum Novatianis aliisque haereticis, sicut est in synodo constitutum, per invocationem solam septiformis Spiritus, episcopalis manus impositione, catholicorum conventui sociamus.« Ibi enim synodi nomine Nicaenam intelligi, ejusque canonem 8, memorari nemo prudens negaverit. In hoc igitur canone Siricium et Innocentium ut accepta manus impositione, non ut ordinentur, legisse manifestum [Col. 0523B] est. Leo quoque vestigiis eorum insistens, epist. 2. ad Rustici inquisitionem 18 similiter respondet: »Per manus impositionem, invocata virtute Spiritus sancti, quam ab haereticis accipere non potuerunt, Catholicis copulandi sunt.« His concinit et Corbeiensis codex medio saeculo VI exaratus, in quo Nicaenus canon ita refertur: »De his qui se cognominant Catharos, id est mundos, si aliquando venerint ad Ecclesiam catholicam, placuit sancto et magno concilio, ut impositionem manus accipientes, sic in clero permaneant.« Sed manus impositio ibi requisita qua ratione intelligenda sit, explicare non levis momenti est.

5. Hic laudatus vir in praedicta Dissertatione 12, c. 7, duo pro certo ponit, quae probasse operae pretium fuisset. Primum enim ait: »Ultro fatebantur Macedones ordinationem illic (Nicaen. can. 8, manus impositione) significatam esse.« Ac deinde addit, de hoc Macedonas inter et Innocentium convenisse, [Col. 0523C] si Bonosiaci permanere in clero permittendi essent, hoc eis nonnisi iterata ordinatione concedendum fuisse. Ad Macedonas quod attinet, si ex eo quod unus fecit, quamvis ab aliis factum ejus improbetur, quid tota provincia vel regio sentiat conjicere licet, eos ab illa sententia quam ipsis attribuit vir eruditus, non abfuisse largiendum est. In epistola enim superiori vidimus Rusticium quemdam, a Bonosi societate ad Ecclesiam catholicam redeuntem, »iterata ordinatione presbyterium suscepisse;« idque aliis, qui redire cupiebant, maximo esse impedimento, »dum aut illi dolent hujusmodi hominem in Ecclesia retineri, aut ille sic peccari debere in alios arbitretur, quemadmodum in se agnoscit esse peccatum.« Sed ex singulari unius peccato, quod caeteris horrori est, quid totius provinciae usu receptum sit quis judicari velit? Immo ex eo quod Macedonas Germanioni, Lupentio aliisque pluribus ecclesias suas sine iterata ordinatione retinere permiserant, [Col. 0523D] liquet illos in ea non fuisse opinione, ut ordinatis a Bonoso in clero permanere nisi ordinatione iterata non liceret, Innocentius quoque in allatis verbis de Rusticio, qui se iterato ordinari passus sit, hoc se una cum clericis Macedonibus sentire significat, cum scilicet commisisse peccatum, et ejusmodi quidem peccatum, quod eumdem in Ecclesia retineri seu inter ecclesiasticos censeri non permittat. Ab ea igitur sententia tum idem papa, tum clerici Macedones, tum ejusdem provinciae episcopi procul abfuerunt, ut si permanere in clero permitterentur Bonosiaci, hoc eis iterata ordinatione praestandum foret. Sed rem altius repetamus.

6. In Ecclesia semper ea lex obtinuit, ut ab haeresi ad Ecclesiam venientes sive clerici, sive laici, per manus impositionem reciperentur. Istam consuetudinem ante Nicaenam synodum, immo ante [Col. 0524A] Stephani papae Cyprianique tempora invaluisse, cum ipsius Stephani, tum conciliorum Africae sub Cypriano, necnon Eusebii aliorumque testimoniis supra pag. 240 et seqq. probavimus. Atqui manum tunc illis in poenitentiam, non ut ordinarentur, impositam esse ex iisdem testimoniis patet; atque omnibus se praeberet ridendum, qui laicos hac impositione ordinatos esse contenderet. Quis igitur Nicaenos patres alio intellectu de manus impositione locutos esse assentiat, ubi de Novatianis decernunt: »Placuit sanctae et magnae synodo, ut, accepta manus impositione, sic maneant in clero?« Nobis vero, ne illos alio sensu locutos esse censeamus, auctor est Siricius, qui quidem loco jam laudato epist. 1, ad Himer., c. 1, Arianos aliosque haereticos ea ipsa manus impositione, qua Nicaena synodus Novatianos suscipiendos esse praescripsit, Romae catholicorum conventui sociari, idque ab Oriente simul et Occidente toto custodiri testatur. Unde sequitur, ut quod Nicaeno in canone de accipienda [Col. 0524B] manus impositione praescriptum est, de omnibus haereticis praeceptum esse totus Oriens Occidensque, traditione persuadente, intellexerit; quod autem ibi additur, et sic maneant in clero, solis Novatianis, ipsomet Innocentio interprete, sit concessum. Si autem erga Arianos aliosve haereticos illa manus impositio iterata ordinatio non erat, neque igitur erga Novatianos. Ad haec, Innocentius infra (Num. 8) haerere se professus ecclesiae suae legi, quae venientibus ab haeresi manum imponi volebat, hac impositione ordinationem minime conferri aperte docet, siquidem laicam tantum communionem per illam tribui simul affirmat (Num. 9). Ubi igitur ait, »Anysii quondam fratris nostri, aliorumque consacerdotum summa haec deliberatio fuit, ut quos Bonosus ordinaverat, ne cum eodem remanerent, ac fieret non mediocre scandalum, ordinati reciperentur,« istud ordinati non ita intelligit, quasi essent iterum ordinandi prius quam reciperentur, sed [Col. 0524C] quia quos Bonosus ordinaverat, habendi essent ut ordinati, et in eo gradu atque ordine quem acceperant, recipiendi.

7. Verum, eodem papa praemonente (Ibid.), distinguendus alius ordo legitimus, alia usurpatio. Nec immerito cum illo reos usurpatae dignitatis dixerimus, quos Bonosus damnatus ordinaverat (Num. 12): quia id se putaverunt esse, quod eis nulla fuerit regulari ratione concessum. Etsi autem quod datum erat, in illis manebat, quia tamen manebat, ut cum Augustino (Lib. II, cont. Epist. Parmen. n. 29) loquamur, ad poenam usurpatoris cum ejus qui illicite dedit, tum ejus qui illicite accepit; vere nihil accepisse dicendi sunt, quatenus potestate sibi contra regulas facta uti legitime non valebant. »Caeterum, inquit idem Augustinus (Num. 30), de iis qui ab Ecclesiae unitate separati sunt, nulla jam quaestio est quin et habeant et dare possint, et quin perniciose habeant, pernicioseque tradant (baptismum et ordinationem) [Col. 0524D] extra vinculum pacis. Utrumque enim,« infit paulo superius (Num. 28), »sacramentum est, et quadam consecratione utrumque homini datur; illud cum baptizatur, istud cum ordinatur: ideoque in Catholica utrumque non licet iterari.« Et paucis interjectis. »Sicut autem habent in baptismo quod per eos dari possit, sic in ordinatione jus dandi; utrumque quidem ad perniciem suam, quam diu charitatem non habent unitatis: sed aliud est non habere, aliud perniciose habere, aliud salubriter habere.« Haec autem ad illustrandam ac probandam Innocentii sententiam eo majoris sunt ponderis, quod cum ea edissereret Augustinus circa annum 400, adeoque antequam Innocentius ad Macedonas scriberet, non id tamen quod ipse privatim sentiebat, sed »quod in ipsa totius orbis unitate discussum atque consideratum, perfectum atque definitum est,« tueri se asserit (Ibid.). Sane »hoc in [Col. 0525A] ipsa totius orbis unitate definitum« non fuisset dicturus, si Romanae Ecclesiae in eadem doctrina consensio defuisset. Quam scrupulose enim Afri, eo praesertim tempore et circa hujusmodi quaestiones, ne ab hujus Ecclesiae decretis dissiderent, cavebant, testes sunt eorum ad Siricium, ad Anastasium et ad Innocentium ipsum destinatae legationes et epistolae. Sed et ea definitio quam Augustinus laudat, ubinam edita fuerit, si expendamus, in primis occurret quod Afri Cod. can. Eccl. Afr., c. 48, scribunt: »Illud autem suggerimus mandatum nobis, quod etiam in Capuensi plenaria synodo videtur statutum, ut non liceat fieri rebaptizationes, reordinationes.« Nec negare quisquam valet, in tam celebri concilio nihil nisi ex sententia Siricii, nihil certe quod non ipse approbarit, actum esse. Quamvis igitur novissime asserat vir doctus jam non semel memoratus (Dissert. 12 in Leon. c. 7): »Nec quaestio (Macedodonas inter et Innocentium) erat, an Bonosiaci iterum ordinari deberent, ut in eo cleri ordine [Col. 0525B] permanerent quem apud Bonosum obtinuerant, de illo utrique conveniebant; sed utrum etiam iterata ordinatione in clero permanere permittendi essent;« ab ejus sententia provocare merito liceat ad istud Augustini (Lib. II, cont. Epist. Parmen. n. 28): »De iis qui ab Ecclesiae unitate separati sunt, nulla jam quaestio est quin et habeant et dare possint (baptismum et ordinationem). Ideoque in Catholica utrumque non licet iterari.« Unde, infit, ubi »visum est opus esse ut (a Donati parte venientes) eadem officia gererent quae gerebant, non sunt rursum ordinati: sed sicut baptismus in eis, sic ordinatio mansit integra.«

8. Si etiam ad ipsum fontem, hoc est ad Graecum Nicaeni concilii textum adeamus, manifestum nobis fiet concilii hujus patres ordinationem iterari noluisse nisi eorum quorum baptisma nullum, ideoque iterandum judicabant. Certe cum can. 8 Novatianos, quorum admittebant baptisma, ,: [Col. 0525C] hoc est accepta manus impositione, in clero manere concedant; can. 19 Paulianistarum, quorum baptismum rejiciebant, clericos admitti nolunt in clerum, nisi »prius baptizati et ordinati fuissent ( ) a catholicae Ecclesiae episcopo.« Non enim sine causa duobus illis locis non eodem verbo utuntur: sed primos , quod simpliciter manus impositionem accipere, alios , quod proprie ordinationem accipere sonat, ad clerum admittunt. Unde et Nicaeni canonis interpretationem, qua Innocentius in hac epistola utitur, aptiorem magisque congruentem esse liquet, quam quae in Codice Quesnelli obtinet. Forte etiam hujus artifex cum can. 19, de Paulianistis, dictum offenderet, inde inductus est ut can. 8, de Novatianis, graece et Latine ut ordinentur legendum esse judicaret. Et ex hujusmodi vitiosa interpretatione in primis ea nata videtur opinio, quae clericos ab haeresi ad Ecclesiam venientes nonnisi iterata ordinatione [Col. 0525D] in clerum receptos censet. Verum etiamsi exstiterunt identidem nonnulli, qui utrum ab episcopis damnatis efficaciter conferrentur sacramenta, dubitarent, numquam tamen ea in re anceps aut dubia Ecclesiae sententia fuit. Saeculo V exeunte, cum ea quorumdam esset opinio, quod »prolato a papa Felice (II adversus Acacium) judicio, postea inefficaciter in sacramentis, quae Acacius usurpavit, egisset,« respondit Anastasius papa epist. I, c. 8: [Col. 0526A] »Cum sibi sacerdotis nomen vindicaverit condemnatus, in ipsius verticem superbiae tumor inflictus est; quia non populus, qui in mysteriis donum ipsius sitiebat, exclusus est, sed anima illa sola, quae peceaverat, justo judicio propriae culpae erat obnoxia.« Quod vere de illo dicitur, qui simplici anima quaerit sacramenta, non de eo qui schismatis occassione abutitur, ut ambitioni suae serviat. Saeculo nono de clericis ab Ebone, postquam de episcopatu dejectus esset, ordinatis similis exstitit controversia. Sed Suessionense III concilium anno 866 de illis sanxit, ut »in gradibus reciperentur, secundum indulgentiam Nicaenae synodi de his quos damnatus ordinavit Meletius, et juxta traditionem Africani concilii« erga Donatistas. Vide et concilium Nicaenum II, Lab. tom. VII, a pag. 66 ad 78. Ita in suis honoribus recipiendos duxerunt Nicaeni patres Meletianos ac Novatianos, Afri quosdam ex Donatistis, Capuana synodus et Innocentius a Bonoso ante damnationem ordinatos, Anastasius II, eos [Col. 0526B] quos Acacius damnatus ordinavit. Praeterea Gregorius I, epist. olim 61, mense Jul. Indict. IV, ad Quiricum, etiam Nestorianos pariter in suis honoribus recipiendos judicavit. Aliorum similia judicia et decreta silentio praeterimus.



EPISTOLA [a 1Kb] XVII. Ex Dionysio Exiguo.

I. Ut si sacerdos vel quilibet ex clero viduam uxorem duxerit, vel ejectam, suum perdat officium.--- II. Ut si quis catechumenus habuerit uxorem, et, defuncta ea, post baptismum sortitus fuerit alteram, clericus non sit.---III. Quod non suscipiantur in clero ab haereticis ordinati.---IV. Quod in ordinationibus crimina vel vitia non bene credantur auferri. [Col. 0526C] ---V. Quod ii, qui a Bonoso haeretico ordinati sunt, propterea sint recepti, ne scandalum remaneret Ecclesiae. ---VI. Quod in Ecclesia peccatum populi inultum soleat praeteriri.---VII. Quod subreptum fuerit apostolicae sedi, et suam in melius sententiam commutarit.


Ex antiquo codice Corbeiensi.

I. De iis qui duas suggeruntur accepisse uxores.---II. Non dici oportere digamum eum qui catechumenus habuerit atque amiserit uxorem.---III. Qualiter crimina dimittantur in baptismum.---IV.De filiis qui ante baptismum nati fuerint.---V. De catechumenis, qui sanctis virtutibus studuerint.---VI. De haereticis clericis qualiter debeant reconciliari.---VII. De sacrilegis [Col. 0526D] et adulteris ad clerum admitti non debere. ---VIII. Et qualiter haeretici accipiantur.---IX. De his qui se catharos atque mundos vocant.---X. De a Novatianis atque haereticis revertentibus.---XI. De clericis catholicis qui ad haeresim transeunt.---XII. De receptione Fontini et Eustasi.


INNOCENTIUS [b 1Kb] RUFO, EUSEBIO, EUSTATHIO, CLAUDIO, MAXIMIANO, EUGENIO, GERONTIO, JOANNI; POLYCHRONIO, SOPHRONIO, FLAVIANO, HILARIO, MACEDONIO, CALICRATIO, ZOSIMO, PROFUTURO, NICETAE, [Quidam mss. NICETIO], HERMOGENI, VINCENTIO, ASIOLOGO, TERENTIANO, HERODIANO et MARCIANO, [a 2Kb] episcopis Macedonibus et diaconis in Domino salutem.
[Col. 0527A]

1. Magna me gratulatio habuit, cum post tot discrimina totius, ut ita dixerim, mundi, Vitalis, archidiaconus, vestrarum portitor litterarum, ex illis partibus ad nos usque directus advenit. Quem cum vidissemus, illico, ut oportebat, percontati de vestro statu sumus. Verum ubi [b 1Kb] reperimus vos ex sententia degere, Deo nostro uberes gratias retulimus, quod suos famulos suisque altaribus servientes et in [Col. 0527B] adversis tuetur, et in prosperis gubernare dignatur. Qui cum tradidisset epistolas, eas praecepi illico recenseri: in quibus multa posita pervidi, quae stuporem mentibus nostris [c 1Kb] inducerent, facerentque nos non modicum dubitare, utrum aliter putaremus, an ita illa essent posita quemadmodum personabant. Quae cum saepius repeti fecissem, adverti sedi apostolicae, ad quam relatio missa quasi ad caput ecclesiarum currebat, [d 1Kb] aliquam fieri injuriam, cujus adhuc in ambiguum sententia duceretur. Unde de quibus jam dudum scripsisse memini, nunc iterare formam argumentis evidentioribus, [e 1Kb] relationis vestrae geminata percontatio compellit.



CAP. I.

2. Eos (Ivo p. 8, c. 503), qui viduas [Col. 0528A] accepisse suggeruntur uxores, non solum clericos effectos agnovi, verum etiam usque ad infulas summi sacerdotii pervenisse: quod contra legis esse praecepta nullus ignorat. Nam cum Moyses legislator clamitet: Sacerdos uxorem virginem accipiat (Lev. XXII, 13, 14); ac ne in hoc praecepto aliquid putaretur ambiguum, addidit, non viduam, neque ejectam. Contra quod praeceptum, divina auctoritate [f 1Kb] submissum, nulla defensio mandati alterius opponitur, nisi consuetudo vestra: quae, ut ipsi fatemini, ex ignorantia, ut verecundius dicam, non ex apostolica traditione et integra ratione constituta est. Nos autem, omnesque per Orientem Occidentemque ecclesias, noverit vestra dilectio haec penitus non admittere; nec ad ultimum ecclesiastici ordinis [g 1Kb] locum [Col. 0528B] tales assumere et, si reperti fuerint, removere.



CAP. II.

3. Deinde ponitur, non dici (Dist. 26, c. 3; Ivo, p. 1, c. 292, et p. 8, c. 303) oportere digamum eum, qui catechumenus habuerit atque amiserit uxorem, si post baptismum fuerit aliam sortitus; eamque primam videri, quae novo homini copulata sit: quia illud conjugium per baptismi sacramentum cum caeteris criminibus sit ablutum. Quod cum de una utique dicitur, certe si tres habuerit in vetere positus homine uxores, erit ei, quae post baptismum quarta est, sic interpretantibus prima: [h 1Kb] virginisque nomen accipiet, quae quarto ducta est loco. Quis oro, istud non videat contra Apostoli esse praeceptum, qui ait (I Tim. III, 2; [Col. 0529A] Tit. I, 6) unius axoris virum oportere fieri sacerdotem?

4. Sed objicitur, quod in baptismo totum quidquid in vetere homine gestum est, sit solutum. Dicite mihi, cum pace vestra loquor: crimina tantum dimittuntur in baptismo, an et illa quae secundum [a 1Kb] Legis praecepta ac Dei instituta complentur? Uxorem ducere crimen est, aut non est crimen. Si crimen est, ergo praefata venia dixerim; erit auctor in culpa, qui ut crimina committerent, in paradiso, cum ipse ita eos jungeret, benedixit. Si vero non est crimen, quia quod Deus junxit (Gen. I, 28), nefas sit crimen appellari; et Salomon addidit: Etenim a Deo praeparatur viro uxor (Prov. XIX, 14): quomodo creditur inter crimina esse dimissum, quod Deo auctore legitur consummatum?

[Col. 0529B] 5. Quid de talium filiis percensetur (28, q. I, c. 3)? numquid non erunt admittendi in haereditatis consortio, qui ex ea suscepti sunt, quae ante baptismum fuit uxor? eruntque appellandi vel naturales vel spurii; quia non est legitimum matrimonium, nisi illud, ut vobis videtur, quod post baptismum [b 1Kb] assumitur? Ipse Dominus, cum interrogaretur a Judaeis si liceret dimittere uxorem, atque exponeret fieri non debere, addidit: Quod ergo Deus junxit, homo non separet (Matth. XIX, 6). Ac ne de his locutus esse credatur, quae [c 1Kb] post baptismum sortiuntur, meminerint hoc et a Judaeis interrogatum, et Judaeis esse responsum. Quaero, et sollicitus quaero, si una eademque sit uxor ejus qui ante catechumenus, postea sit fidelis, filiosque ex ea, cum esset catechumenus, susceperit, [Col. 0529C] ac postea alios, cum fidelis: utrum sint fratres appellandi, an non habeant postea, defuncto patre, herciscundae haereditatis consortium, quibus filiorum nomen creditur abstulisse regeneratio spiritalis? Quod cum ita sentire atque judicare absurdum est, quae (malum) ratio est hoc defendi, et vacua opinione magis jactari, quam aliqua auctoritate roborari, [Col. 0530A] cum non possit inter peccata deputari, quod Lex praecepit, et Deus [d 1Kb] junxit?

6. Numquid si quis catechumenus virtutibus studuerit, humilitatem secutus fuerit, patientiam tenuerit, eleemosynas fecerit, morti destinatos qualibet ratione cripuerit, adulteria exhorruerit, castitatem tenuerit; quaero si haec, cum factus fuerit fidelis, amittit, quia per baptismum, totum quod vetus homo gesserit, putatur auferri? Aspiciamus gentilem hominem Cornelium, orationibus [e 1Kb] atque eleemosynis revelationem, Petrumque ipsum vidisse: numquid per baptismum haec illi [f 1Kb] ablata sunt, propter quae baptismum ei videtur esse concessum? Si ita creditur, mihi credite, non modicum erratur: quia quidquid bene gestum fuerit, et secundum praecepta legis custoditum, non potest [g 1Kb] agenti deperire, quod [Col. 0530B] quia ex Dei mandato efficitur, non potest dici peccatum: et quod peccatum non est, solvi inter peccata [h 1Kb] omnino non debet. Eritque integrum aestimare, aboleri non posse prioris nomen uxoris, cum non dimissum sit pro peccato, quia ex Dei sit voluntate completum.



CAP. III.

7. (I, q. I, c. 17; Ivo p. 6, c. 59.) Ventum est ad tertiam quaestionem, quae pro sui difficultate longiorem exigit disputationem: cum nos dicamus, ab haereticis ordinatos, vulneratum per illam manus impositionem habere caput. [Et ubi vulnus infixum est, medicina adhibenda est, ut possit recipere sanitatem. Quae sanitas post vulnus secuta, sine cicatrice esse non poterit:] atque ubi poenitentiae remedium necessarium est, illic ordinationis honorem [Col. 0530C] locum habere non posse [i 1Kb] (Num. XIX, 22). Nam si, ut legitur, quod tetigerit immundus, immundum erit: quomodo id ei tribuetur, quod munditia ac puritas consuevit accipere? Sed e contra asseritur, eum qui honorem amisit, honorem dare non posse: nec illum aliquid accepisse, quia nihil in dante [j 1Kb] erat, quod ille posset accipere. Acquiescimus, et verum [Col. 0531A] est. Certe quia quod non habuit dare non potuit, damnationem utique, quam habuit, per pravam manus impositionem dedit: et [a 1Kb] qui comparticeps factus est damnationis, quomodo debeat honoram accipere, invenire non possum.



CAP. IV.

8. Sed dicitur vera ac justa legitimi sacerdotis benedictio auferre omne vitium quod a vitioso fuerat injectum. Ergo si ita est, applicentur ad ordinationem sacrilegi, adulteri atque omnium criminum rei, quia per benedictionem ordinationis crimina vel vitia [b 1Kb] putantur auferri. Nullus sit poenitentiae locus, quia id potest praestare ordinatio, quod longa satisfactio praestare consuevit. Sed NOSTRAE [c 2Kb] LEX EST ECCLESIAE, venientibus ab haereticis, qui tamen illic baptizati sunt, per manus impositionem [Col. 0531B] laicam tantum tribuere communionem, nec ex his aliquem in clericatus honorem vel exiguum subrogare. At vero ii, qui [d 1Kb] a Catholica ad haeresim transierunt, quos non aliter oportet nisi per poenitentiam suscipi, apud vos non solum poenitentiam non agunt, verum etiam honore cumulantur.



CAP. V.

9. Sed [e 1Kb] Anysii quondam fratris nostri, aliorumque consacerdotum summa deliberatio haec fuit, ut quos Bonosus ordinaverat, ne cum eodem remanerent, ac fieret non mediocre scandalum, ordinati reciperentur. [f 1Kb] Vicimus, ut opinor, ambigua. [Col. 0532A] Jam ergo (I, q. 7, c. 7; Ivo in prologo) quod pro remedio ac necessitate temporis statutum est, constat primitus non fuisse, ac fuisse regulas veteres, quas ab Apostolis vel apostolicis viris traditas ecclesia Romana custodit, custodiendasque mandat eis, qui eam audire consueverunt. Sed necessitas temporis id fieri magnopere postulabat. Ergo (I, q. I, c. 41; Ivo in prologo) quod necessitas pro remedio invenit, cessante necessitate, debet utique cessare pariter quod urgebat: quia alius est ordo legitimus, alia usurpatio, quam tempus fieri ad praesens impellit.

10. Sed canones apud Nicaeam constituti de Novatianis fieri permiserunt. Prius ille canon a patribus institutus ponendus est, ut possimus advertere vel quid, vel qualiter sensum sit ab eisdem vel praeceptum. [Col. 0532B] De his, inquit, qui nominant se ipsos Catharos, id est mundos, et aliquando veniunt ad catholicam Ecclesiam, placuit sanctae et magnae synodo, ut, accepta manus impositione, sic maneant in clero (Nic. syn. c. 8). Possum vero dicere, de solis hoc Novatianis esse praeceptum, nec ad aliarum haeresum clericos pertinere. Nam si utique de omnibus ita definirent, addidissent, a Novatianis aliisque haereticis revertentes debere [g 1Kb] in suo ordine recipi. Quod ita esse, etiam illud maxime, quod de Paulianistis dictum est, poterit confirmare, a quibus venientes etiam [Col. 0533A] baptizari praecipiunt. Numquidnam, cum de Paulianistis jubent, omnes qui ab haereticis revertuntur, erunt hoc exemplo baptizandi (Nic. syn. c. 19)? Quod cum nullus audeat facere, de ipsis tantum esse praeceptum ratio ipsa demonstrat. Denique baptizatos rite ab evangelista Philippo, Petrus et Joannes sola manus impositione consummant. Illos vero, quos apostolus Paulus Joannis baptismate baptizatos reperit, interrogavitque an Spiritum sanctum suscepissent, fatentibusque se illud ne quidem nomen audisse, jussit eos baptizari (Act. VIII, 17; XIX, 2 seqq.). Videtis ergo rite baptizatos, illo dono iterari non posse: et aliter, sola aqua lotos, baptizari in nomine Patris et Filii et Spiritus sancti necessarium pervideri. Ita et de Novatianis tantum jussum esse, lucida [Col. 0533B] manifestatione relegitur. Quod idcirco distinctum esse ipsis duabus haeresibus, ratio manifesta declarat, quia Paulianistae in nomine Patris et Filii et Spiritus sancti minime baptizant (I; q. I, c. 53); et Novatiani iisdem nominibus tremendis venerandisque baptizant, nec apud istos de unitate potestatis divinae, hoc est, Patris et Filii et Spiritus sancti, quaestio aliquando commota est, et ideo [a 1Kb] omnibus segregatis haec sola electa est, cui istud crederent concedendum, quia nihil in Patris et Filii et Spiritus sancti sacramento peccarent.

11. Si quis vero de Catholica ad haeresim transiens, aut fidelis [b 1Kb] ad apostasiam reversus, resipiscens [Col. 0534A] redire voluerit, numquid eadem ratione poterit ad clerum [c 2Kb] permitti, cujus commissum nonnisi longa poenitentia poterit aboleri? Nec post poenitentiam clericum fieri ipsi canones sua auctoritate permittunt. Unde constat, qui de Catholica ad Bonosum transierunt [d 1Kb] damnatum, atque se passi sunt, aut cupierunt ab eodem ordinari, non oportuisse ordinationis ecclesiasticae suscipere dignitatem, qui commune omnium ecclesiarum judicium deserentes, suam peculiariter in Bonoso vanitatem sequendam esse duxerunt.

12. Sed (1, q. I, c. III) multos constat vim passos, atque invitos attractos, repugnantesque ab eodem ordinatos. Dicat mihi, volo, quisquis hoc credit: si non post ordinationem [e 1Kb] Bonosi, interfuit cum conficeret [Col. 0534B] sacramenta; si communioni ejus participatus non est, si statim discedens de ejus pessimo conciliabulo ad Ecclesiam rediit: iste talis potest habere excusationis aliquem colorem. Caeterum qui vel post annum [f 2Kb] vel menses ad Ecclesiam redierunt, intelligitur eos, quia in Catholica noverant se propter vitia sua non posse suscipere ordinationem, idcirco ad illum perrexisse, qui passim et sine ulla discussione ordinationes illicitas faciebat, credentes se posse per istam institutionem in Ecclesia catholica invenire locum de quo ante desperaverant. Nunc illud quod superest, interrogo: qui post mensem aut eo amplius rediit, cum se presbyterum a Bonoso [Col. 0535A] confideret ordinatum, si non [a 1Kb] sacramenta confecit, si non populis tribuit, si Missas secundum consuetudinem non complevit, quid de his censeatis, quaeso, promatis apertius. Ad summam certe qui nihil a Bonoso acceperunt, rei sunt usurpatae dignitatis, qui conficiendorum sacramentorum sibi vindicaverunt [b 1Kb] aut non vindicaverunt auctoritatem, atque id se putaverunt esse, quod eis nulla fuerat regulari ratione concessum.



CAP. VI.

13. Pervideat ergo dilectio vestra hactenus talia transisse, et advertite quod utique, ut dicitis, necessitas imperavit, in pace jam ecclesias constitutas [c 1Kb] non praesumere. Sed (I, q. 7, c. 14), ut saepe accidit, quoties a populis aut a turba peccatur, quia in omnes propter multitudinem vindicari [Col. 0535B] non potest, inultum [d 2Kb] solet transire, priora dimittenda dico Dei judicio, et de reliquo maxima sollicitudine praecavendum.



CAP. VII.

14. Veniam nunc ad maximum quasi quoddam thema Photinum, et quod est mihi anxium ac difficillimum, majorum meorum revolvam sententias (36, q. 9, c. 5). Fuerat de illo quoque pacto, [Col. 0536A] ut etiam ipsi commeministis, aliquid utique gravius constitutum. Verum quia id per rumorem falsum, ut asseritis, subreptum huic sedi et elicitum per insidias demonstratis, quia res ad salutem rediit; [e 1Kb] et vel veniam nos hanc in tantum, vobis annitentibus, post condemnationem [f 1Kb] ore apostolico subrogamus, tantisque vestris assertionibus, vobis tam bonis, tam charis, non dare consensum, omnibus duris rebus durius arbitramur. Pro vestra ergo approbatione, fratres charissimi, et sententia ac postulatione, Photinum episcopum habetote licitum ita constituere, ut deprecamini, et nostram in melius conversam sententiam labore vel testimonio vestro compotes [g 1Kb] voti suscipite.

15. Atque Eustathium a me saepissime comprobatum [Col. 0536B] nolite exspectare, ut diaconii gratia exspolietur. Sollicitos enim vos pro salute libenter audio (II Cor. II, 10): contra caput etiam si faciendum sit, non libenter admitto. Cui manum porrigitis, vobiscum porrigo: cui porrigo, mecum porrigite. Haec enim ad Corinthios apostolica est declarata benignitas, ut in uno spiritu [h 1Kb] dictam ac reductam sententiam boni semper indifferenter sequantur. Nam, fateor, [Col. 0537A] haec me primum res bene habet erga Eustathium diaconum, quod nec contra fidem quidquam locutus sit, nec loquentem admiserit, nec ad mortem crimen aliquod commisisse, vel jactatum umquam vel fictum recognoverim. Et qui in his salvus est, si quo pacto conversationes amabiles non habet, habendus est ut minus pro tempore dilectus, non ut inimicus [a 1Kb] aestimatur diabolo in perpetuum mancipandus. Cognosco illum inter illas simultates ac turbines contra multorum studia, non dico qualia, diversa sensisse, et hinc cum res ac calamitates ipsae emendatae sint, [b 1Kb] ad hoc usque Dizoniani et Cyriaci subdiaconorum non potuisse apud vos [c 1Kb] reviviscere commendatione. Exstinguite, quaeso, ab illo praedictisque quorumcumque videtis [d 1Kb] animosas ac non justas [Col. 0537B] aemulationes, ut ipse apud nos integer, apud vos cum suis reparatus [e 1Kb] , profundam pacem, non fictam pervidens charitatem, omnibus vobis ac sigillatim occurrat, charitatis vinculis, quae nullis modis a Christo solvuntur, vobiscum pariter in perpetuum connexus laetetur in Domino. Data Idibus Decembris (13 Decemb. ann. 414) [f 1Kb] Flavio Constantio viro clarissimo consule.



EPISTOLA XVIII [g 1Kb] . De Bubalio et Tauriano damnatis a provincialibus episcopis, quorum sententiam sedes apostolica retractare curavit.


[Col. 0538A] INNOCENTIUS RUFO, GERONTIO, SOPHRONIO, FLAVIANO, MACEDONIO, PROSDOCIO ET [h 1Kb] ARISTEAE episcopis per Macedoniam constitutis.

1. Mora coepiscoporum nostrorum Maximiani et [i 1Kb] Eumenii, vel potius importunitas temporum fecit, ut vos iteraretis de Bulbalio et [j 1Kb] Tauriano querimoniam, et nos iterum in homines perditissimos insurgeremus. Sed (35, quaest. 9, c. 7), ut possum, paucioribus verbis tantorum malorum [k 1Kb] metabor compendium, et strictim, quae in volumine litterarum vestrarum conspexerim, retractabo. Grave [l 1Kb] non oportuit (Nicolaus I, epist. 32, n. 12) videri piissimis mentibus vestris, cujuscumque retractari judicium: quia veritas, exagitata saepius, magis splendescit in luce: et pernicies revocata in judicium, gravius et [Col. 0538B] sine poenitentia [m 1Kb] condemnatur. Nam fructus divinus est, justitiam saepius recenseri, fratres charissimi.

2. Verum illud video movisse animos vestros, quod in multis Bubalius saepe fallaciis deprehensus, objecerit exemplaria fictarum quasi a nobis litterarum, cum pro consuetudine hominis nihil quod proferret, jam fide dignissimum videretur. Sed sileatur omne jam de tali negotio murmur, et convicti diaboli ipsi anhelitus comprimantur. Subjunximus autem his priores [n 1Kb] litteras, quas per memoratos episcopos miseramus, quibus ita plenaria sensuum nostrorum [Col. 0539A] sententia designata est, ut dum relegeritis, nihil ambiguum, nihil requirendum in hac causa de caetero repetatis. Hanc autem paginulam nostram sollicitius [a 1Kb] Cretensibus episcopis relegendam mittite: ut sciant plenissime quid sit de Bubalio et Tauriano caeterisque pronuntiatum; ut [b 1Kb] servent, qui digni administratione sunt, cavere a talibus, ne talia sortiantur.





MONITUM IN EPISTOLAS SEQUENTES.

1. Omnes illas epistolas Dionysius Exiguus nobis asservavit. Ex ejus collectione in Hispanam et Isidorianam fluxerunt. Eas occasione pacis Antiochenae ecclesiae scriptas esse in confesso est. Qua de pace Theodoretus lib. V, hist. c. 35, ut verba ejus summatim perstringamus, haec memoriae mandavit. [Col. 0539B] Alexander arctioris vitae instituto, studio sapientiae, opum contemptu eloquentia aliisque dotibus innumeris excellens, cum Porphyrio successisset, Eustathianos, quos olim Paulinus, et post illum Evagrius conjungi reliquis haud quaquam permiserant, blanda verborum persuasione crebrisque cohortationibus Ecclesiae corpori sociavit, eaque de causa festivitatem hujusmodi instituit, cujusmodi nemo umquam viderat mortalium. Quibus praemissis, de Alexandro idem scriptor subdit: »Hic omnium primus praestantissimi Joannis nomen ecclesiasticis tabulis inscripsit.« Antiochenae autem ecclesiae dissensio, ut idem auctor lib. III, c. 5, recenset, ad Alexandrum usque »octoginta quinque annis permansit.« Unde et tempus, quo pax illa inita, ac sequentes litterae conscriptae sint, dignoscere ac definire certo liceret, si de dissensionis praedictae initio inter eruditos conveniret. Et Baronius quidem ad annum 308, dum illud vel ab eo die quo Meletius consubstantialis [Col. 0539C] fidem professus est, vel ab eo quo Lucifer Paulinum ordinavit, hoc est ab anno 361 aut 362, repetendum putat, Theodoreti calculum rejicere cogitur ut falsum. At Tillemontius ab Eustathii depositione, quam anno 430 aut 431 contigisse arbitratur, Antiocheni dissidii principium recensens, quinque illos supra octoginta annos in annum 413 aut 414 desinere observat. Computationi huic Eutychius, quamvis alias non satis accuratus, suffragatur, dum Porphyrium, quem Barchum appellat, ecclesiae Antiochenae decem annis praefuisse tradit. Hunc enim circa anni 403 initium Flaviano suffectum esse Palladius dial. de Vita Chrys., pag. 141, auctor est. Ad haec, Theodoretus lib. V, cap. 35, Antiochenae ecclesiae reconciliationem tum contigisse docet, cum Cyrillus Theophili successor Alexandrinae ecclesiae esset episcopus. Atqui Theophilus, teste Socrate lib. VII, c. 7, anno 412 mensis Octobris 15 die vivere desiit. Ex quo consequens est ut haec reconciliatio citius anno 413, consignari nequeat. Nullum vero est incommodum, [Col. 0539D] si in annum 414 aut etiam 415 differatur.

2. Dissidentium in Antiochena ecclesia partium reconciliationem non longo intervallo secuta est legatio, qua episcopus ejus Alexander Romanae sedis [Col. 0540A] communionem expelere festinavit. Hanc eum non statim meruisse Annalium parens existimavit; ideoque duplicem excogitavit legationem, unam qua Innocentii communionem petierit Alexander, et cui dandae pacis conditiones Innocentius praescripserit, alteram qua Alexander conditionibus praescriptis a se satisfactum testificatus sit. Sed duplicis hujus legationis nulla apparet causa. Jam enim ab obitu Joannis Chrysost., hoc est ab anno 407, satis notas fecerat Innocentius has conditiones, quando suam Orientis episcopis communionem negavit, quoad Joannis nomen sacris diptychis inscripsissent. Qua de re Theodoretus lib. V, c. 34, ita loquitur: »Post mortem magni Doctoris orbis terrarum Occidentales episcopi (haud dubie ex consensu ac praescripto Innocentii) episcoporum Aegypti et Orientis et Bosphori ac Thraciae communionem non prius admiserunt, quam divini illius viri nomen una cum reliquis fato functis episcopis consignassent.« Neque tam rudis rerum erat Alexander, ut hoc ignoraret; nec [Col. 0540B] tam inconsideratus, ut sciens legationem inutilem mitteret. Et vero Innocentius epist. 22 pacis conditiones ab Alexandro completas memorans, et similem ab Attico exigens »professionem de completis omnibus conditionibus« non ait, quas remissa Alexandri legatione praescripsimus, sed »quas diversis temporibus praediximus.«

3. Neque assentiri etiam possumus docto Tillemontio, qui epistolam 20 prius missam, et aliquanto post 19 datam existimat. Ambas enim, adjuncta eis 21 ad Acacium, simul datas arbitramur. Et priorem quidem, hoc est 19, synodicam atque Innocentio cum episcopis viginti, qui ei subscripserunt, communem fuisse annotatio ad calcem adjecta prodit. Alteram vero, hoc est 20, privatam et familiarem censemus. Gestorum synodalium, quae priori subnexa erant, mentio in utraque habetur.



EPISTOLA XIX [c 1Kb] . INNOCENTII PAPAE I AD ALEXANDRUM ANTIOCHENUM EPISCOPUM. De Pace.[Col. 0540C] Quae Antiochiae propter pacem sunt gesta recolens, summa votorum potitus, communionem libenter concedit, eamque offert Acacio, modo et eadem praestet.

1. Apostolici favoris gratia magno pacis usque ad nos decore resplenduit: tantumque lucis gaudiorumque infulsit fidelibus, ut dicentes Deo maximas laudes, majores nos debere fateremur. Plusque a Deo jucundati sumus, quod, discussis omnibus lateribus [Col. 0540D] actionum tuae fraternitatis, ita totum pietate ac patientia gestum cognovimus, ut in omnibus Dominum laudaremus. Successumque ipsum ideo praestitum [Col. 0541A] tuis laboribus videamus, quod tota virtute pacis amator existens, eam requisitam inveneris, et repertam summa charitate servaveris, cum erga omnes, tum praecipue circa illos, qui quondam Paulini atque Evagrii episcoporum censiti fuerant nomine. (Habeo summam votorum meorum, quod antiqui naevi purgatio tuis temporibus tuisque meritis praerogatur.) Quorum etiam illos ejusdem nominis, qui in Italia merita clericatus acceperunt, censui bono quietis gratiam retinere susceptam. Et quia noster compresbyter Cassianus gratum [a 3Kb] dixit tuae fore dignationi, si meo consilio in civitate vestra clericatus ordinem ducere censerentur; statui propter benevolentiam tuam, promissaque memorati, ut inter caeteros sacerdotes ministrosque qui in civitate sunt, annumerentur, frater charissime. Libenter [Col. 0541B] praeterea de episcopis [b 1Kb] Elpidio atque Pappo cognovi, quod sine quaestione suas ecclesias recuperaverint: et multum in gestis, ut [c 1Kb] subjecta testantur, sollicitus inquisivi, utrum omnibus esset conditionibus satisfactum in causa beati et vere Deo digni sacerdotis [Col. 0542A] Joannis. Et cum per singula assertio legatorum ex voto completa esse fateretur, gratias agens Domino, communionem Ecclesiae vestrae ita recepi, ut prae me feram, apostolicae sedis condiscipulos primos dedisse caeteris viam pacis, in qua firmatos vos nosque Domini Christi ita benignitas amplexabitur atque communiet, ut nullo de caetero [d 1Kb] titillamento, vel levi cujusquam contentionis pudore pulsetur.

2. Scripta autem [e 2Kb] Acacii episcopi, quoniam cum vestris sunt porrecta, suscepimus, ne per vestram injuriam ille, qui olim a nobis suspensus fuerat, repudiaretur: et tamen satis abunde [f 1Kb] in actis statuimus, sicuti dignanter relegere procurabis, quid in ejus persona debeat custodiri, ut si per omnia vestris consiliis actibusque tam sanctis se rogaverit [Col. 0542B] esse communem, praestetur [g 1Kb] seni favore vestro nostroque judicio communionis atque litterarum a nobis gratia praerogata. Subscripserunt [h 1Kb] viginti episcopi Italiae.



EPISTOLA XX [a 1Kb] INNOCENTII PAPAE I AD ALEXANDRUM ANTIOCHIAE EPISCOPUM. De Pace.[Col. 0543A] Innocentius legationem ab Alexandro Antiocheno episcopo ad se destinatam sibi gratissimam fuisse missis gestis testificatur.


INNOCENTIUS ALEXANDRO EPISCOPO.

Quam grata mihi, quam pia, quam necessaria legatio a tua sanctitate, frater charissime, ad nos directa fuerit, gestorum ipsorum replicatione cognosces. Voluit enim compresbyter noster Cassianus, hanc amicitiarum nostrarum paginulam per compresbyterum nostrum Paulum, Nicolaum diaconum, [Col. 0543B] et Petrum subdiaconum filios nostros, quasi primitias pacis nostrae conscribi. Saluto itaque et tuam mihi in Christo germanitatem, et omnem illam, quae tecum tam bene sentit, ecclesiam. Nosque, ut facitis, et alloquamini peto crebrius litteris, et frequentius de vestra salute laetificetis. Dabit enim, ut confido, Dominus totius nos praeteriti temporis dispendia amantissimo litterarum colloquio [b 1Kb] repensare.



EPISTOLA XXI [c 2Kb] INNOCENTII PAPAE I AD ACACIUM BEROEAE EPISCOPUM. Qua conditione Acacio Innocentius communionem concedat.

[Col. 0543C] Adgaudere litteris fraternitatem tuam de receptis Paulini vel Evagrii episcoporum clericis populisque et de restitutis Elpidio atque Pappo coepiscopis [Col. 0544A] percensuimus, et vel sero receptae pacis gratiam te fovere, postposita omni contentione, pervidimus. Unde has ad praestantissimum fratrem et coepiscopum nostrum Alexandrum reddendas tuae transmisimus unanimitati: videlicet ut si omnes inimicitiae, omnis aemulatio tam de nomine sancti Joannis mirandi episcopi, quam de omnibus ejusdem communionis participibus, a tua animositate discessit, has nostrae societatis recipias litteras, frater charissime; modo ut omnia, quae [d 1Kb] hic actis firmata sunt, apud mediatorem nostrum amabilem Alexandrum ore proprio, ut [e 1Kb] communicantem convenit, fatearis. Ut enim haec nobis unanimitatis charitatisque causa venerabilis est, sic inhaeret sollicita, ne quid obliquum aut subcisivum in quoquam residere [f 1Kb] cognoscatur.



EPISTOLA XXII [g 2Kb] . DE ATTICO CONSTANTINOPOLITANO EPISCOPO.[Col. 0544B] Communionem ei non reddendam esse, nisi prius eam legatione solemni rogaverit, et quae Antiochiae facta sunt ipse perfecerit, hoc est, in sacris diptychis Joannis nomen restituerit.


INNOCENTIUS MAXIMIANO EPISCOPO.

Miramur, prudentiam tuam scripta ad Atticum episcopum Constantinopolitanae urbis a nobis et prosecutione propria, et dato libello qui subter annexus est, postulare, a quo nec missas ullas saltem [Col. 0544C] epistolas ad nos vel ad vestram synodum utique pertulisti; idque non petenti aestimes tribuendum, quod videas deprecantibus, discussa ratione, concessum. [Col. 0545A] Communio enim suspensa [a 1Kb] restituitur demonstranti causas, quibus id acciderat, jam esse detersas, et profitenti conditiones pacis impleras. Quod neque apud vos, neque apud nos, ut praedixi, Atticus missis aliquibus suorum vel dicere voluit vel demonstrare completum, quemadmodum Antiochenae ecclesiae frater et coepiscopus noster Alexander digna legatione et prosecutus est et probavit. Quibus omnibus utique interesse dignatus, cognovisti quemadmodum singillatim omnia scriptorum nostrorum antehac de causa beatissimi Joannis quondam episcopi nostri [b 1Kb] discusserim, utque illi in omnibus satis evidenter monstrarint, universa, quae apud Antiochiam fieri debuerint, fuisse completa. Quorum amplexati pacem, utique fidem [Col. 0545B] fecimus, et [c 1Kb] magnum tramitem omnibus eamdem [d 1Kb] postulaturis ostendimus; si modo quae discussa sunt atque completa, etiam ipsi se pro suo loco fecisse vel complesse aliquando monstraverint, communionemque, ut isti, legatione solemniter destinata, sibi rogaverint redhiberi. Exspectamus ergo et professionem memorati de completis omnibus conditionibus, quas diversis temporibus praediximus, et petitionem communionis, ut recte et petenti, et probanti se eamdem mereri, reddamus, frater charissime. Nam de omnibus plenissimas ad sanctam fratrum [Col. 0546A] nostrorum synodum dudum [e 1Kb] litteras percepisti.



EPISTOLA [f 1Kb] XXIII. De pace Antiochenae ecclesiae impertita.


INNOCENTIUS BONIFACIO PRESBYTERO.

Ecclesia Antiochena, quam prius quam ad urbem perveniret Romam, beatus apostolus Petrus sua praesentia illustravit, velut germana ecclesiae Romanae, diu se ab [g 1Kb] eadem alienam esse non passa est. Nam missis legatis ita pacem postulavit, et meruit, ut et Evagrianos suis ordinibus ac locis, intemerata ordinatione quam acceperant a memorato [h 1Kb] , susciperet: et Joannis sanctae memoriae vel clericos vel laicos in unum colligeret atque congregaret, promittens ipsius civitatis episcopus frater meus [Col. 0546B] Alexander (Vide epist. 19, n. 1), etiam si quis forte vel a nobis, vel aliunde, posterioris ordinationis ad eosdem venerit, se sine controversia recepturum, ac nomen episcopi memorati (Joannis) inter quiescentes episcopos recitaturum. Cui rei nos noveris tradidisse manus, frater charissime, et eos in nostra viscera recepisse: ne diu membra, quae requisiverant sanitatem, ab unitate corporis haberentur aliena. Omnia vero, quae per ordinem gesta sunt, filius meus diaconus Paulus, harum scilicet portitor litterarum, dilectioni tuae poterit enarrare, ut et [Col. 0547A] gaudium commune nobiscum habeas, et eos informes, qui pro Attici partibus intervenire consueverunt.



EPISTOLA XXIV [a 1Kb] , AD ALEXANDRUM EPISCOPUM ANTIOCHENUM.

I. Quod prima sedes beati Petri apud Antiochiam esse memoretur.---II. Quod non oporteat secundum constituta Imperatorum duos esse metropolitanos episcopos.---III. Quod Arianorum clerici non sint suscipiendi in suis officiis, quamvis [b 1Kb] baptisma, quod per eos datur, confirmet Ecclesia.


INNOCENTIUS ALEXANDRO EPISCOPO.



CAP. I.

1. Et onus et honor nobis a tua fraternitate impositus, necessarii tractatus causas induxit, quo litteris vel commonitorio vestro, ut dat [Col. 0547B] sancti Spiritus gratia, respondere possimus. Revolventes itaque auctoritatem Nicaenae synodi, quae (Can. 6) una omnium per orbem terrarum mentem explicat sacerdotum, quae censuit de Antiochena ecclesia cunctis fidelibus, ne dixerim sacerdotibus, esse necessarium custodire, qua super dioecesim suam praedictam ecclesiam, non super aliquam provinciam [Col. 0548A] [c 1Kb] recognoscimus constitutam. Unde advertimus, non tam pro civitatis magnificentia hoc eidem attributum, quam quod [d 1Kb] prima primi apostoli sedes esse monstretur, ubi et nomen accepit religio Christiana, et quae conventum [e 1Kb] Apostolorum apud se fieri celeberrimum meruit (Act. XI), quaeque urbis Romae sedi non cederet, nisi quod illa in transitu meruit, ista susceptum apud se consummatumque gauderet (Nicol. I, epist. 8). Itaque arbitramur, [f 1Kb] frater charissime, ut sicut metropolitanos auctoritate ordinas singulari, sic et caeteros non sine permissu conscientiaque tua sinas episcopos procreari. In quibus hunc modum recte servabis, ut longe positos litteris datis ordinari censeas ab his, qui nunc eos suo tantum ordinant arbitratu: vicinos autem, si aestimas, ad manus impositionem tuae gratiae [Col. 0548B] statuas pervenire. Quorum enim te maxima [g 1Kb] exspectat cura, praecipue tuum debent mereri judicium.



CAP. II.

2. Nam (Nicolaus I, haec laudat, epist. 32, n. 6) quod sciscitaris, utrum divisis imperiali judicio provinciis, ut duae metropoles fiant, sic duo metropolitani episcopi debeant nominari; non [h 1Kb] esse [Col. 0549A] vere visum est ad mobilitatem necessitatum mundanarum Dei Ecclesiam commutari; honoresque aut divisiones perpeti, quas pro suis causis faciendas duxerit Imperator. Ergo secundum pristinum provinciarum morem metropolitanos episcopos convenit [a 1Kb] numerari.

3. Cyprios sane asseris olim Arianae impietatis potentia fatigatos non tenuisse Nicaenos canones (5 et 6) in ordinandis sibi episcopis, et usque adhuc habere praesumptum, ut suo arbitratu ordinent, neminem consulentes. Quocirca persuademus eis, ut curent juxta canonum fidem [b 2Kb] catholicam sapere, atque unum cum caeteris sentire provinciis, ut appareat sancti Spiritus gratia ipsos quoque ut omnes Ecclesias gubernari.



4. CAP. III.

Arianos praeterea (I, q. I, c, 73), [Col. 0550A] [c 1Kb] caeterasque hujusmodi pestes, quia eorum laicos conversos ad Dominum, sub imagine [d 5Kb] poenitentiae ac sancti Spiritus sanctificatione per manus impositionem suscipimus, non videtur clericos eorum cum sacerdotii aut ministerii cujuspiam suscipi debere dignitate: quoniam quibus solum baptisma ratum esse [e 1Kb] permittimus, quod utique in nomine Patris et Filii et Spiritus sancti perficitur, nec sanctum Spiritum eos habere ex illo baptismate illisque mysteriis arbitramur: quoniam cum a catholica fide eorum auctores desciscerent, perfectionem Spiritus, quam acceperant, amiserunt. Nec dare ejus plenitudinem possunt, quae maxime in ordinationibus operatur, quam per impietatis suae perfidiam potius, quam [f 1Kb] fidem dixerim, perdiderunt. Qui fieri potest, ut eorum profanos sacerdotes dignos Christi honoribus [g 1Kb] arbitremur, [Col. 0551A] quorum laicos imperfectos, ut dixi, ad sancti Spiritus percipiendam gratiam cum poenitentiae imagine recipiamus? Gravitas itaque tua haec ad notitiam coepiscoporum, vel per synodum, si potest, vel per harum recitationem faciat pervenire: ut quae ipse tam necessario percontatus es, et nos tam elimate respondimus, communi omnium consensu studioque serventur.



EPISTOLA XXV [a 1Kb] . Ex Dionysio Exiguo.

I. [b 1Kb] De pacis osculo dando post confecta mysteria.--- II. De nominibus ante precem sacerdotis non recitandis. ---III. Quod non debeant baptizati nisi ab episcopo consignari.---IV. Quod rite omni sabbato jejunetur.---V. De fermento, quod civitatis tantum [Col. 0551B] presbyteris dirigatur.---VI. De energumenis baptizatis. ---VII. De poenitentibus.---VIII. De epistola S. Jacobi apostoli in qua pro infirmis orare praecipitur.


Ex ms. Colbertino 932.

I. Ut pacem in ecclesia peractis mysteriis communicaturi sibi invicem tradant.---II. Ut nomina offerentium non prius, sed intra mysteria recitentur.---III. De consignandis infantibus; solis de consecrato oleo licere dare episcopis.---IV. De fermento in die sancto Paschae, his tantum sacerdotibus, qui intra urbem sunt, tradi debere.---V. De jejunio sabbati. ---VI. De his qui post baptismum a daemonio corripiuntur. ---VII. De poenitentibus qui modus circa diem sanctum Paschae teneri debeat.---VIII. Ut [Col. 0551C] oleum sanctum non solum sacerdotibus, sed et omnibus Christianis, in sua suorumque necessitate ungere liceat.---IX. Ut poenitentibus oleum sanctum, sicut et alia sacramenta, poenitentiae tempore non concedatur.


INNOCENTIUS DECENTIO episcopo Eugubino [c 1Kb] salutem.

1. Si (Ivo p. 4, c. 67) instituta ecclesiastica, ut [Col. 0552A] sunt a beatis Apostolis tradita, integra vellent servare Domini sacerdotes, nulla diversitas, nulla varietas in ipsis ordinibus et consecrationibus haberetur. Sed dum unusquisque non quod traditum est, sed quod sibi visum fuerit, hoc aestimat esse tenendum, inde diversa in diversis locis vel ecclesiis aut teneri, aut celebrari videntur; ac fit scandalum populis, qui dum nesciunt traditiones antiquas humana praesumptione corruptas, putent sibi aut ecclesias non convenire, aut [d 1Kb] ab Apostolis vel apostolicis viris contrarietatem inductam (Dist. 5, c. 11).

2. Quis enim nesciat aut non advertat, id quod a principe Apostolorum Petro Romanae Ecclesiae traditum est, ac nunc usque custoditur, ab omnibus debere servari; nec superduci aut introduci aliquid, [Col. 0552B] quod auctoritatem non habeat, aut aliunde accipere videatur exemplum? praesertim cum sit manifestum, in omnem Italiam, Gallias, Hispanias, Africam atque Siciliam, et insulas [e 1Kb] interjacentes, nullum instituisse ecclesias, nisi eos quos venerabilis apostolus Petrus aut ejus successores constituerint sacerdotes. Aut legant, si in his provinciis alius Apostolorum invenitur, aut legitur docuisse. Qui si non legunt, quia nusquam inveniunt, oportet eos hoc sequi, quod Ecclesia Romana custodit, a qua eos principium accepisse non dubium est, ne dum peregrinis assertionibus student, caput institutionum videantur omittere.

3. Saepe dilectionem tuam ad Urbem venisse, ac [Col. 0552C] nobiscum in ecclesia convenisse, non dubium est, et quem morem vel in consecrandis mysteriis, vel in caeteris agendis arcanis teneat, cognovisse. Quod sufficere [f 1Kb] ad informationem ecclesiae tuae, vel reformationem, si praecessores tui minus aliquid aut aliter tenuerunt, satis certum haberemus, nisi de aliquibus consulendos nos esse duxisses. [Col. 0553A] Quibus idcirco respondemus, non quod te aliqua ignorare credamus, sed ut majori auctoritate vel tuos instituas, vel si qui a Romanae Ecclesiae institutionibus errant, aut commoneas, aut indicare non differas, ut scire valeamus qui sint, qui aut novitates inducunt, aut alterius ecclesiae, quam Romanae, existimant consuetudinem esse servandam.



CAP. I.

4. Pacem igitur asseris ante confecta mysteria quosdam populis imperare (De consec. dist. 2, c. 9), vel sibi inter se sacerdotes tradere, cum post omnia, quae aperire non debeo, pax sit [a 2Kb] necessario indicenda, per quam constet populum ad omnia, quae in mysteriis aguntur atque in ecclesia celebrantur, praebuisse consensum, ac finita esse pacis concludentis signaculo demonstrentur.



CAP. II.
[Col. 0553B]

5. De nominibus vero (De consecr. dist. I, c. ult.) recitandis, antequam precem sacerdos [Col. 0554A] faciat, atque eorum oblationes, quorum nomina recitanda sunt, sua oratione commendet, quam superfluum sit, et ipse pro tua prudentia recognoscis, ut cujus hostiam necdum Deo offeras, ejus ante nomen insinues, quamvis illi incognitum sit nihil. Prius [b 8Kb] ergo oblationes sunt commendandae, ac tunc eorum nomina, quorum sunt, edicenda; ut inter sacra mysteria nominentur, non inter alia, quae ante praemittimus, ut ipsis mysteriis viam futuris precibus aperiamus.



CAP. III.

6. De consignandis vero infantibus manifestum est, non ab alio, quam ab episcopo fieri licere (De consecr. dist. 4, c. 119). Nam presbyteri licet [c 1Kb] secundi sint sacerdotes, pontificatus tamen apicem non habent (Ivo p. 1, c. 265). Hoc autem [Col. 0554B] [d 5Kb] pontificium solis deberi episcopis, ut vel consignent, vel paracletum Spiritum tradant, non solum, [Col. 0555A] consuetudo ecclesiastica demonstrat, verum et illa lectio Actuum Apostolorum, quae asserit, Petrum et Joannem esse directos, qui jam baptizatis traderent Spiritum sanctum. Nam presbyteris, sive extra episcopum sive praesente episcopo cum baptizant, chrismate baptizatos ungere licet, sed quod ab episcopo fuerit consecratum, non tamen frontem ex eodem oleo signare, quod solis debetur episcopis, cum tradunt Spiritum paracletum. Verba vero dicere [a 1Kb] non possum, ne magis prodere videar, quam ad consultationem respondere.



CAP. IV.

7. Sabbato vero (De consecr. dist. 3, c. 13) jejunandum esse, ratio evidentissima demonstrat. Nam (Ivo p. 4, c. 28) si diem Dominicum ob venerabilem resurrectionem Domini nostri Jesu [Col. 0555B] Christi non solum in Pascha celebramus, verum etiam per singulos circulos hebdomadarum, ipsius diei imaginem frequentamus, ac sexta feria propter passionem Domini jejunamus, sabbatum praetermittere non debemus, [b 1Kb] quod inter tristitiam atque laetitiam temporis illius videtur inclusum. Nam utique constat, Apostolos biduo isto et in moerore fuisse, et propter metum Judaeorum se occuluisse. Quod utique non dubium est, in tantum eos jejunasse biduo memorato (Joan. XX), ut traditio Ecclesiae habeat, [c 1Kb] isto biduo [Col. 0556A] sacramenta penitus non celebrari. Quae utique forma [d 2Kb] per singulas tenenda est hebdomadas propter id, quod commemoratio diei illius semper est celebranda. Quod si putant, semel atque uno sabbato jejunandum; ergo et [e 1Kb] Dominica, et sexta feria semel in Pascha erit utique celebranda. Si autem Dominici diei ac sextae feriae per singulas hebdomadas reparanda imago est; dementis est, bidui agere consuetudinem sabbato praetermisso; cum non disparem habeat causam, a sexta videlicet feria, in qua Dominus passus est, quando et ad inferos fuit, ut tertia die resurgens redderet laetitiam post biduanam tristitiam praecedentem. Non ergo nos negamus sexta feria jejunandum; sed dicimus et sabbato hoc agendum, quia ambo dies tristitiam Apostolis, vel [Col. 0556B] his qui Christum secuti sunt, indixerunt. Qui die Dominico hilarati, non solum ipsum festivissimum esse voluerunt, verum etiam per omnes hebdomadas frequentandum esse duxerunt.



CAP. V.

8. De fermento vero, quod die Dominica per titulos mittimus, superflue nos consulere voluisti, cum omnes ecclesiae nostrae intra civitatem sint constitutae. Quarum presbyteri, quia die ipsa propter plebem sibi creditam nobiscum convenire non possunt; idcirco fermentum [f 3Kb] a nobis confectum [Col. 0557A] per acolythos accipiunt, ut se a nostra communione, maxime illa die, non judicent separatos. Quod per [a 1Kb] paroecias fieri debere non puto; quia nec longe portanda sunt sacramenta (nec nos per coemeteria diversa constitutis presbyteris destinamus) [b 1Kb] et presbyteri eorum conficiendorum jus habeant atque licentiam.



CAP. VI.

9. De his vero baptizatis, qui postea [Col. 0558A] a daemonio, vitio aliquo aut peccato interveniente, arripiuntur, [c 1Kb] est sollicita dilectio tua, si a presbytero vel diacono possint aut debeant [d 4Kb] designari. Quod hoc, nisi episcopus praeceperit, non licet. Nam eis manus imponenda omnino non est, nisi episcopus anctoritatem dederit id efficiendi. Ut autem fiat, episcopi est imperare, ut manus eis vel a presbytero vel a caeteris clericis [e 3Kb] imponatur. Nam quomodo [Col. 0559A] id fieri sine magno labore poterit, ut longe constitutus energumenus ad episcopum deducatur, cum si talis casus ei in itinere acciderit, nec perferri ad episcopum, nec referri ad sua facile possit?



CAP. VII.

10. De poenitentibus autem, qui sive ex gravioribus commissis, sive ex levioribus poenitentiam gerunt, si nulla interveniat aegritudo, quinta feria ante Pascha eis remittendum Romanae Ecclesiae consuetudo demonstrat (De consecr. dist. 3, c. 17; Ivo p. 15, c. 40; Isaac Lingon. c. 15). Caeterum de pondere aestimando delictorum, sacerdotis est judicare, ut attendat ad confessionem poenitentis, et ad fletus atque lacrymas corrigentis, ac tum jubere dimitti, cum viderit congruam [a 1Kb] satisfactionem suam. Vel si quis aegritudinem incurrerit, atque [Col. 0559B] usque ad desperationem devenerit, ei est ante tempus Paschae relaxandum, ne de saeculo absque communione discedat.



CAP. VIII.

11. Sane quoniam de hoc, sicuti de caeteris, consulere voluit dilectio tua, adjecit etiam [Col. 0560A] filius meus Coelestinus diaconus in epistola sua, esse a tua dilectione positum illud, quod in beati Apostoli Jacobi epistola conscriptum est: Si infirmus [b 1Kb] aliquis in vobis est; vocet presbyteros, et orent super cum, ungentes eum oleo in nomine Domini: et oratio [c 1Kb] fidei salvabit laborantem, et suscitabit illum Dominus, [d 1Kb] et si peccatum fecit, remittet ei (Jacob. V, 24). Quod non est dubium de fidelibus aegrotantibus accipi vel intelligi debere, qui sancto oleo chrismatis perungi possunt, [e 1Kb] quod ab episcopo confectum, non solum sacerdotibus, sed et omnibus uti Christianis licet, in sua aut in suorum necessitate [f 2Kb] ungendum. Caeterum (Dist. 95, c. 9; Ivo p. 2, c. 75) illud superfluum esse videmus adjectum, ut de episcopo ambigatur, quod presbyteris licere non dubium [Col. 0560B] est. Nam idcirco [g 1Kb] presbyteris dictum est, quia episcopi occupationibus aliis impediti, ad omnes languidos ire non possunt. Caeterum si episcopus aut potest, aut dignum ducit, aliquem a se visitandum, et benedicere et [h 1Kb] tangere chrismate; sine cunctatione [Col. 0561A] potest, cujus est chrisma conficere. Nam poenitentibus istud infundi non potest, quia genus est [a 1Kb] sacramenti. Nam quibus reliqua sacramenta negantur, quomodo unum genus putatur posse concedi?

12. His ergo, frater charissime, omnibus quae tua dilectio voluit a nobis exponi, prout potuimus, respondere curavimus, ut Ecclesia tua Romanam consuetudinem, a qua originem ducit, servare valeat atque custodire. Reliqua vero, quae scribi fas non erat, cum adfueris, interrogati poterimus edicere. Erit autem Domini potentiae, etiam id procurare, ut et tuam Ecclesiam et clericos nostros, qui sub tuo pontificio divinis famulantur officiis, bene instituas, et aliis formam tribuas, quam debeant imitari. [Col. 0561B] Data XIV kalendarum Aprilium (Martii XIX, ann. 416), Theodosio augusto VII et Palladio [b 1Kb] viro clarissimo consulibus.





MONITUM IN EPISTOLAS SUBSEQUENTES.

1. Sex epistolas sequentes repraesentant veteres codices quam plurimi in novissima Augustini editione recensiti. Easdem una cum subsequente 32, non solum collectionis Isidori, sed et Hispanae, necnon Codicis a Quesnello vulgati exemplaria exhibent. Ipse Augustinus epist. olim 106, nunc 186, num. 2, illas singillatim commemorat in hunc modum: »Missae sunt itaque de hac re ex duobus conciliis, Carthaginensi et Milevitano relationes ad apostolicam sedem . . . Scripsimus etiam ad beatae memoriae papam Innocentium, praeter conciliorum relationes, litteras familiares, ubi de ipsa causa aliquanto diutius egimus. Ad omnia nobis ille rescripsit eodem modo, quo fas erat atque oportebat apostolicam [Col. 0561C] sedem.« Nominatim vero de Innocentii epistolis lib. I contra Julianum c. 4 haec eloquitur: »Quid enim potuit vir ille sanctus Africanis respondere conciliis, nisi quod antiquitus apostolica sedes et Romana cum caeteris tenet perseveranter Ecclesia?« Tum exscriptis quibusdam sententiis, quas Innocentius in epistolis illis depromit, Julianum sic urget: »Huic responde, immo ipsi Domino cujus ille antistes usus est testimonio.« Item lib. II contra duas epistolas Pelagian. c. 4, n. 6, ubi nonnulla protulit epistolae 29 verba, exclamat: »Quid ista sedis apostolicae sententia clarius?« Rursumque num. 7 verbis aliis ex epistola 30 in medio positis subdit: »Quid ad haec dicit ingratus?« Sic Coelestium vocat, quem et ibidem n. 5 fallaciae arguit, cum his Innocentii litteris consentire se postea coram Zosimo mendaciter respondit. Tot tamque evidentibus testimoniis Henricus Norisius Hist. Pelag. pag. 74 censuram refellit Vossii, »an epistolae istae tanto sint dignae antistite,« post Erasmum in dubium vocantis, [Col. 0561D] simulque confutat sententiam recentioris cujusdam, qui de illarum veritate pariter videtur ambigere. Prosperum, Coelestinum papam aliosque tacemus [Col. 0562A] scriptores, qui litteras illas Innocentio conceptis verbis ascribunt. Neque cur ille de materia tam abundanti tamque ampla nequaquam fusius edisserat, explicare pluribus opus est, cum hujusce rei rationem ipse reddiderit.

2. Quae Afris ad Innocentium scribendi causa fuerit ipsi non siluerunt. Cupere se testantur, ut in gravi adeo tempestate, quam Pelagius atque Coelestius excitarant, de fidei veritate certiores fiant; atque ut sua ipsorum sententia Innocentii judicio comprobetur; eaque ratione statutis suis firma sedis apostolicae accedat auctoritas. Tum demum sperare se significant, eos qui tam perversa tamque perniciosa sentiunt, ejusdem sedis auctoritati, utpote »de sanctarum Scripturarum auctoritate depromptae (epist. 27, n. 3),« facilius esse cessuros.

3. Quantum apostolicae sedi deferendum censeant Afri, suis in litteris luculenter probant. Hinc et ejus extollendae ansam Innocentius arripuit. In quo modum excessisse si cui videatur, arguet eum Augustinus, [Col. 0562B] cujus judicio, ut supra vidimus, »ad omnia ille rescripsit eodem modo, quo fas erat atque oportebat apostolicae sedis antistitem.« An Augustinus caeterique Africani ea tantum, quae Innocentius de Pelagio, Coelestio eorumque consortibus judicavit, non item quae epistolis 29 et 30 de sedis suae praerogativa praeloquitur, approbasse censendi sunt? Ista etiam ab ipsis comprobata esse ex eo colligitur, quod scribunt eorum posteri in exordio epistolae, quae a tribus Africae conciliis ad Theodorum papam missa, postmodum in Lateranensi concilio sub Martino I recitata est. Ibi enim quidquid de Romanae Ecclesiae dignitate Innocentius epist 29 astruit, iisdem sententiis, tantum non iisdem omnino verbis, suo nomine repetunt (Lab. t. 6, p. 118). Sed ad commendandam apostolicae sedis praestantiam illustrius nihil desiderari potest, quam quod Augustinus acceptis Innocentii litteris serm. 131, n. 10, palam praedicavit: »Jam enim de ea causa duo concilia missa sunt [Col. 0562C] ad sedem apostolicam, inde etiam rescripta venerunt: causa finita est, utinam aliquando finiatur error!« Hoc est, Pelagiana causa duobus in conciliis Africanis diligenter discussa judicataque est. Cum autem illis congruat et judicium apostolicae sedis, triplici tantae auctoritatis judicio causa decisa, merito finita judicatur.

4. Ita concionabatur Augustinus, cum utrum rescriptis illis starent Pelagiani, necne, adhuc incertus esset; adeoque cum recens in Africam pervenissent. Atqui Sermonem illum »habitum IX kal. octobris die Dominica« in veteri codice praenotari, atque anno 417 nonum kalendarum octobrium diem in Dominicam incidisse, in nova Augustini editione observatum est. Ex quo et conficitur, rescripta illa mense septembri anni 417 non esse recentiora. Sed manet certa eorum epocha in optime notae mss. asservata, quae »VI kal. februarii post consulatum Theodosii VII et Junii IV V. C.,« hoc est 27 die mensis januarii anni 417 consignantur. Neque epocham [Col. 0562D] illam ancipitem facit, sed potius confirmat haec altera, quam nonnulli codices exhibent, »VI kal. februarii Honorio et Constantio V. C. conss.« Nam [Col. 0563A] re ipsa Honorius et Constantius anno 417 consulatum gesserunt. Hanc autem mutationem haud temere sentiemus contigisse tum opera antiquarii, qui consulum praeteriti anni loco, ipsius anni consules, quos tunc forte ignorabat Innocentius, ad marginem annotarit, tum simplicitate librarii, qui annotationem illam, primaeva lectione submota, in textum transtulerit. Porro e septem subsequentibus epistolis prior paulo ante 27 et 28 scripta, sed una cum his per eumdem Julium episcopum Africanum anno 416 labente transmissa est. Quatuor vero subsequentes uno die datae eodemque episcopo Julio deferente perlatae sunt. Has et ante mensem octobrem anni 417 Afris redditas esse, ex nota Augustini Sermoni 131 praefixa conficitur, uti praemonuimus.

5. Petrus Marca lib. VII de Concord. c. 12, n. 5, et Joannes Garnerius Dissert. de synodis in causa Pelag. habitis Innocentium ad Afros ex aliqua synodo Romana rescripsisse asserunt: sed hoc Ant. Pagius ad ann. 416, n. 19, negat, ac sententiam suam [Col. 0563B] verbis Augustini lib. IV ad Bonifacium confirmat. Sed duplex illa opinio haud magno negotio componatur. Nam si Pelagii Coelestiique dogmata sine congregatione synodi damnata fuisse jactantibus Pelagianis Augustinus lib. IV cont. duas epist. Pelag. c. 12, n. 31, hoc eis non negat; idem Doctor in eodem opere lib. II, c. 3, iisdem haereticis clericos Romanos praevaricationis arguentibus respondet: »Si, quod absit, ita tunc fuisset de Coelestio vel Pelagio in Romana ecclesia judicatum, ut illa eorum dogmata, quae in ipsis et cum ipsis papa Innocentius damnaverat, approbanda et tenenda pronuntiarentur; ex hoc potius esset praevaricationis nota Romanis clericis inurenda.« At vero unde culparentur hi clerici, nihil esset, si citra eorum conscientiam Innocentius adversus Pelagium ac Coelestium scripsisset. Has ergo epistolas sanctus ille papa sine congregatione synodi episcoporum e diversis provinciis convocatorum, sed non sine congregatione clericorum [Col. 0563C] Romanorum conscripsit: eoque pacto conciliantur in speciem pugnantes sententiae; ac mos perpetuus [Col. 0564A] firmatur, quo Romanos pontifices ab Ecclesiis consultos nonnisi congregato saltem clericorum suorum coetu respondere consuevisse hactenus vidimus.





EPISTOLA XXVI. CARTHAGINENSIS CONCILII AD INNOCENTIUM. Ut sententiae suae, qua Pelagii Coelestiique impietates damnarunt, apostolicae sedis accedat auctoritas. Ac tandem si has illi suas esse negent; quibusvis earum assertoribus anathema decernitur.

Domino beatissimo et honorandissimo sancto fratri INNOCENTIO papae, AURELIUS, NUMIDIUS, RUSTICIANUS, [a 1Kb] FIDENTINUS, EVAGRIUS, [b 1Kb] ANTONIUS, PALATINUS, ADEODATUS, VINCENTIUS, PUBLIANUS, THEASIUS, TUTUS, [c 1Kb] PANNONIUS, VICTOR, RESTITUTUS, alius RESTITUTUS, RUSTICUS, FORTUNATIANUS, AMPELIUS, [Col. 0564B] [d 1Kb] AMBIVIUS, FELIX, DONATIANUS, ADEODATUS, OCTAVIUS, SEROTINUS, [e 1Kb] MAJORINUS, POSTHUMIANUS, CRISPULUS, VICTOR, alius VICTOR, [f 1Kb] LEUCIUS, MACIANUS, FRUCTUOSUS, FAUSTINIANUS, QUODVULTDEUS, CANDORIUS, MAXIMUS, [g 1Kb] MEGASIUS, RUSTICUS, [h 1Kb] RUFINIANUS, [i 1Kb] PROCULUS, SEVERUS, THOMAS, JANUARIUS, OCTAVIANUS, PRAETEXTATUS, SIXTUS, QUODVULTDEUS, PENTADIUS, [j 1Kb] QUODVULTDEUS, CYPRIANUS, SERVILIUS, [k 1Kb] PELAGIANUS, MARCELLUS, VENANTIUS, DIDYMUS, SATURNINUS, [l 1Kb] BIZACENUS, GERMANUS, GERMANIANUS, [m 1Kb] INVENITUS, MAJORINUS, [n 1Kb] INVENITUS, CANDIDUS, CYPRIANUS, AEMILIANUS, ROMANUS, AFRICANUS, et MARCELLINUS, [o 1Kb] et caeteri qui in concilio Ecclesiae Carthaginensis adfuimus.

[Col. 0564C] 1. Cum ex more [p 1Kb] ad Carthaginensem Ecclesiam solemniter venissemus, atque ex diversis causis congregata [Col. 0565A] ex nobis synodus haberetur; compresbyter noster Orosius nobis litteras sanctorum fratrum et consacerdotum nostrorum dedit [a 1Kb] Herotis et Lazari, quarum formam his constituimus esse subdendam. His ergo lectis, Pelagium et Coelestium auctores [b 1Kb] argui nefarii prorsus et ab omnibus nobis anathemandi erroris advertimus. Unde factum est, ut recensendum peteremus, quid ante ferme quinquennium super Coelestii nomine hic apud Ecclesiam Carthaginensem fuerit agitatum. Quo recitato, sicut ex [c 1Kb] subditis advertere poterit sanctitas tua, quamvis judicatio manifesta constaret, qua illo tempore episcopali judicio excisum hoc tantum vulnus ab Ecclesia videretur; nihilominus tamen id communi deliberatione censuimus, hujusmodi persuasionis auctores, quamvis [Col. 0565B] et ad presbyterium idem Coelestius postea pervenisse dicatur; nisi haec apertissime anathemaverint, ipsos anathemari oportere, ut si ipsorum non potuerit, saltem eorum qui ab eis decepti sunt vel decipi possunt, cognita sententia quae in eos lata est, sanitas procuretur. Hoc itaque gestum, domine frater, sanctae charitati tuae intimandum duximus, ut statutis nostrae mediocritatis etiam apostolicae sedis adhibeatur auctoritas, pro tuenda salute multorum, et quorumdam perversitate etiam corrigenda.

2. Id enim agunt isti damnabilibus disputationibus suis, ut non defendendo, sed potius in sacrilegam superbiam extollendo liberum arbitrium, nullum relinquant locum gratiae Dei, qua Christiani sumus, qua et ipsum nostrae voluntatis arbitrium vere fit liberum, [Col. 0565C] dum a carnalium concupiscentiarum dominatione liberatur, dicente Domino: Si vos Filius liberaverit, tunc vere liberi eritis (Joan. VIII, 36). [d 1Kb] Quod auxilium fides impetrat, quae est in Christo Jesu Domino nostro. Isti autem asserunt, sicut a fratribus, qui etiam eorum libros legerunt, cognovimus, in eo Dei gratiam deputandam, quod talem hominis instituit creavitque naturam, quae per propriam voluntatem legem Dei possit implere, sive [Col. 0566A] naturaliter in corde conscriptam, sive in litteris datam. Eamdem quoque legem ad gratiam pertinere, quod illam Deus in adjutorium hominibus dedit. Illam vero gratiam, qua, ut dictum est, Christiani sumus, cujus Apostolus praedicator est, dicens, Condelector enim legi Dei secundum interiorem hominem; video autem aliam legem in membris meis repugnantem legi mentis meae, et captivantem me [e 1Kb] sub lege peccati, quae est in membris meis. Miser ego homo, quis me liberabit de corpore mortis hujus? gratia Dei per Jesum Christum Dominum nostrum (Rom. VII, 22 seqq.) nolunt omnino cognoscere, nec aperte quidem oppugnare audent (I Cor. II, 14).

3. Sed quid aliud agunt, cum hominibus animalibus non percipientibus quae sunt spiritus Dei persuadere [Col. 0566B] non cessant, ad operandam perficiendamque justitiam, et Dei mandata complenda, solam sibi humanam sufficere posse naturam? non attendentes quod scriptum est, Spiritus adjuvat infirmitatem nostram (Rom. VIII, 26); et, Non volentis, neque currentis, sed miserentis est Dei (Rom. IX, 16); et quod unum corpus sumus in Christo Jesu, singuli autem alter alterius membra, habentes dona diversa secundum gratiam quae data est nobis (Rom. XII, V); et, Gratia Dei sum id quod sum, et gratia ejus in me vacua non fuit, sed plus omnibus illis laboravi: non ego autem, sed gratia Dei mecum (I Cor. XV, 10); et, Gratias Deo, qui dedit nobis victoriam per Dominum nostrum Jesum Christum (Ibid., 57); et, Non quia idonei sumus aliquid cogitare quasi ex nobismetipsis, sed sufficientia [Col. 0566C] nostra ex Deo est (II Cor. III, 5); et, Habemus thesaurum istum in vasis fictilibus, ut eminentia virtutis sit Dei, et non ex nobis (Ibid. IV, 7); et innumerabilia, quae de Scripturis omnibus si colligere velimus, [f 7Kb] tomus non sufficit. Et veremur, ne apud te ista ipsa commemorando, [g 1Kb] quae majore gratia de sede apostolica praedicas, inconvenienter facere videamur. Sed ideo facimus, quia eo, quo infirmiores sumus, quaquaversus quisque nostrum verbo Dei praedicando [Col. 0567A] putatur attentior, crebrius eos patimur et audacius insurgentes.

4. Si ergo Pelagius episcopalibus gestis (Diospolitanae synodi), quae in Oriente confecta dicuntur, etiam tuae venerationi juste visus fuerit absolutus; error tamen ipse et impietas, quae jam multos assertores habet per diversa dispersos, etiam apostolicae sedis auctoritate anathemanda est. Consideret enim sanctitas tua, et pastoralibus nobis compatiatur visceribus, quam sit pestiferum et exitiale ovibus Christi, quod istorum sacrilegas disputationes necessario consequitur, ut nec orare debeamus ne intremus in tentationem; quod Dominus et discipulos monuit et posuit in oratione quam docuit (Matth. VI, 13): aut ne deficiat fides nostra, quod pro apostolo [Col. 0567B] Petro se rogasse ipse testatus est (Luc. XXII, 32). Si enim haec possibilitate naturae et arbitrio voluntatis in potestate sunt constituta, quis non ea videat inaniter a Domino peti, et fallaciter orari, cum orando poscuntur, quae naturae jam ita conditae sufficientibus viribus obtinentur: nec debuisse dicere Dominum Jesum, Vigilate et orate (Matth. XXIV, 41); sed tantummodo, Vigilate, ne intretis in tentationem: nec beatissimo Petro primo Apostolorum: Rogavi pro te, sed, moneo te, vel impero ac praecipio, ne deficiat fides tua (Lucae XXII, 32)? Contradicitur etiam istorum contentione benedictionibus nostris, ut in cassum super populum dicere videamur, quidquid eis a Domino precamur, ut recte ac pie vivendo illi placeant, vel illa, quae pro fidelibus precatur Apostolus [Col. 0567C] dicens: Flecto genua mea ad Patrem Domini nostri Jesu Christi, ex quo omnis paternitas in coelo et in terra nominatur, ut det vobis secundum divitias gloriae suae, virtute corroborari per Spiritum ejus (Ephes. III, 14). Si ergo voluerimus, benedicendo, super populum dicere: Da illi, Domine, virtutem corroborari per Spiritum tuum: istorum nobis disputatio contradicit, affirmans liberum negari arbitrium, si hoc a Deo poscitur, quod in nostra est potestate. Virtute enim corroborari si volumus, inquiunt, possumus ea possibilitate naturae, quam non nunc accipimus, sed cum crearemur accepimus.

5. Parvulos etiam propter salutem, quae per Salvatorem Christum datur, baptizandos negant; ac sic eos mortifera ista doctrina in aeternum necant, promittentes, [Col. 0568A] etiam si non baptizentur, habituros vitam aeternam, nec pertinere ad eos, de quibus Dominus ait, Venit enim filius hominis quaerere et salvare quod perierat (Luc. XIX, 10): quia isti, inquiunt, non perierant, nec est quod in eis salvetur, vel tanto pretio redimatur; quia nihil est in eis vitiatum, nihil tenetur sub diaboli potestate captivum, nec pro eis [a 1Kb] fusus est sanguis, qui fusus in remissionem legitur peccatorum. Quamquam per baptismum Christi etiam parvulorum [b 1Kb] fieri redemptionem libello suo Coelestius in Carthaginensi ecclesia jam confessus est. Sed multi, qui eorum perhibentur esse vel fuisse discipuli, haec mala, quibus fundamenta Christianae fidei conantur evertere, quacumque possunt [c 1Kb] affirmare non cessant.

[Col. 0568B] 6. Unde etiamsi Pelagius Coelestiusque correcti sunt, vel se ista numquam sensisse dicunt, et quaecumque scripta contra eos prolata fuerint, sua esse negant, nec est quemadmodum de mendacio convincantur: generaliter tamen, quicumque dogmatizat et affirmat, humanam sibi ad [d 1Kb] vincenda peccata, et Dei mandata facienda, sufficere posse naturam, et eo modo gratiae Dei, quae sanctorum evidentius orationibus declaratur, adversarius invenitur: et quicumque negat parvulos per baptismum Christi a perditione liberari, et salutem percipere sempiternam, anathema sit. Quaecumque autem alia eis objiciuntur non dubitamus venerationem tuam, cum gesta episcopalia (Palaestinae synodi) perspexerit, quae in Oriente in eadem causa confecta dicuntur, id judicaturam, [Col. 0568C] unde omnes in Dei misericordia gaudeamus. Ora pro nobis, domine beatissime papa.





EPISTOLA XXVII. MILEVITANI CONCILII AD INNOCENTIUM PAPAM.

Ut inimicorum gratiae Christi perniciosam haeresim quam primum auctoritate sua coerceat.


Domino beatissimo meritoque venerabili et in Christo honorando papae INNOCENTIO, SILVANUS [e 1Kb] senex, VALENTINUS, AURELIUS, DONATUS, RESTITUTUS, LUCIANUS, ALYPIUS, AUGUSTINUS, PLACENTIUS, SEVERUS, FORTUNATUS, POSSIDIUS, NOVATUS, SECUNDUS, MAURENTIUS, LEO, FAUSTINIANUS, CRESCONIUS, MALCHUS, [f 1Kb] LITTORIUS, FORTUNATUS, DONATUS, [Col. 0569A] [a 1Kb] PONTICANUS, SATURNINUS, [b 1Kb] CRESCONIUS, HONORIUS, LUCIUS, ADEODATUS, PROCESSUS, CRESCONIUS, SECUNDUS, FELIX, ASIATICUS, [c 1Kb] RUFINIANUS, FAUSTINUS, SERVUS, TERENTIUS, CRESCONIUS, SPERANTIUS, QUADRATUS, LUCILLUS, SABINUS, [d 1Kb] FAUSTINUS, CRESCONIUS, VICTOR, [e 1Kb] GIGANTIUS, POSSIDONIUS, ANTONINUS, [f 1Kb] INNOCENTIUS, PRAESIDIUS, CRESCENTIUS, FELIX, ANTONINUS, VICTOR, HONORATUS, DONATUS, PETRUS, PRAESIDIUS, CRESCONIUS, LAMPADIUS, DELPHINUS, ex concilio Milevitano in Domino salutem.

1. Quia te Dominus gratiae suae praecipuo munere in sede apostolica collocavit, talemque nostris temporibus praestitit, ut nobis potius ad culpam negligentiae valeat, si apud tuam venerationem quae pro [Col. 0569B] Ecclesia suggerenda sunt tacuerimus, quam ea tu possis vel fastidiose vel negligenter accipere; magnis periculis infirmorum membrorum Christi pastoralem diligentiam, quaesumus, adhibere digneris.

2. Nova quippe haeresis et nimium perniciosa [g 1Kb] tentat assurgere inimicorum gratiae Christi, qui nobis Dominicam etiam orationem impiis disputationibus conantur auferre. Cum enim Dominus docuerit ut dicamus, Dimitte nobis debita nostra, sicut et nos dimittimus debitoribus nostris (Matth. VI, 12): isti dicunt, posse hominem in hac vita, praeceptis Dei cognitis, ad tantam perfectionem justitiae sine adjutorio gratiae Salvatoris per solum liberae voluntatis arbitrium pervenire, ut ei non sit jam necessarium dicere, Dimitte nobis debita nostra: illud vero [Col. 0569C] quod sequitur, Ne nos inferas in tentationem (Ibid., 13), non ita intelligendum, tamquam divinum adjutorium poscere debeamus, ne in peccatum tentati decidamus; sed hoc in nostra esse positum potestate, et ad hoc implendum solam sufficere hominis voluntatem: tamquam frustra Apostolus dixerit, [Col. 0570A] Non volentis, neque currentis, sed miserentis est Dei (Rom. IX, 16); et, Fidelis Deus, qui vos non permittit tentari super id, quod potestis, sed faciet cum tentatione etiam exitum, ut possitis sustinere (I Cor. X, 13). Frustra etiam Dominus dixerit apostolo Petro, Rogavi pro te, ne deficiat fides tua (Lucae XXII, 32); et omnibus suis, Vigilate et orate, ne intretis in tentationem (Matth. XXIV, 41): si hoc totum est potestatis humanae. Pueros quoque parvulos, [h 1Kb] etsi nullis imbuantur Christianae gratiae sacramentis, habituros vitam aeternam, [i 1Kb] nequaquam Christiana praesumptione contendunt, evacuantes quod dicit Apostolus, Per unum hominem peccatum intravit in mundum, et per peccatum mors, et ita in omnes homines pertransiit, in quo omnes peccaverunt (Rom. V, 12); et alio loco, sicut in [Col. 0570B] Adam omnes moriuntur, sic in Christo omnes vivificabuntur (I Cor. XV, 22). Ut ergo alia omittamus, quae contra sanctas Scripturas plurima disserunt, haec interim duo, quibus omnino totum quod Christiani sumus conantur evertere, quae fidelia corda [j 1Kb] sustineant, non esse rogandum Deum ut contra peccati malum atque ad operandam justitiam sit noster adjutor, et non opitulari parvulis ad consequendam vitam aeternam Christianae gratiae sacramentum.

3. Haec insinuantes apostolico pectori tuo, non opus habemus multa dicere, et tantam impietatem verbis exaggerare; cum procul dubio te [k 1Kb] ista permoveant, ut ab eis corrigendis, ne latius serpant, multosque contaminent, vel potius interimant, dum sub nomine Christi a gratia Christi penitus alienant, [Col. 0570C] omnino dissimulare non possis. Hujus autem perniciosissimi erroris auctores esse perhibentur Pelagius et Coelestius, quos quidem in Ecclesia sanari malumus, quam desperata salute ab Ecclesia resecari, si necessitas nulla compellat. Quorum unus, id est Coelestius, etiam ad presbyterium in Asia [l 1Kb] pervenisse [Col. 0571A] dicitur. De quo ante paucos annos quid gestum fuerit, sanctitas tua de Carthaginensi ecclesia [a 1Kb] melius instruitur. Pelagius vero, sicut a quibusdam fratribus nostris missae loquuntur epistolae, Jerosolymis constitutus nonnullos fallere asseritur. Verumtamen multo plures, qui ejus sensus diligentius indagare potuerunt, adversus eum pro gratia Christi, et catholicae fidei veritate confligunt, sed praecipue sanctus filius tuus, frater et compresbyter noster Hieronymus. Sed arbitramur, adjuvante misericordia Domini Dei nostri, qui te et regere consulentem, et orantem exaudire [b 1Kb] dignatur, auctoritate sanctitatis tuae, [c 1Kb] de sanctarum Scripturarum auctoritate depromptae, facilius eos, qui tam perversa et perniciosa sentiunt, esse cessuros; ut de correctione potius [Col. 0571B] eorum congratulemur, quam contristemur interitu, domine beatissime. Quodlibet autem ipsi eligant, certe vel aliis, quos plurimos possunt, si ab eis dissimuletur, suis laqueis implicare, cernit venerabilitas tua instanter et celeriter providendum. Haec ad sanctitatem tuam de concilio Numidiae scripta direximus, imitantes [d 1Kb] Carthaginensem ecclesiam et Carthaginensis provinciae coepiscopos nostros, quos ad sedem apostolicam, quam beatus illustras, de hac causa scripsisse comperimus. (Et alia manu:) Memor nostri in Dei gratia augearis, domine beatissime, meritoque venerabilis et in Christo honorande, sancte papa.





EPISTOLA XXVIII [e 1Kb] . EPISCOPORUM QUINQUE AD INNOCENTIUM PAPAM. [Col. 0571C] Pelagii retegunt ac refutant haeresim, qua ad cupiditates domandas, tentationesque vincendas, necnon ad perficienda Dei mandata, solam sibi naturam humanam per liberum arbitrium sufficere contendebat: ac sicubi gratiam praedicaret, eum ibi vel liberum arbitrium, vel peccatorum remissionem, vel legis praeceptum intelligere, aliudque proprio gratiae nomine [Col. 0572A] a fidelibus intelligi ostendunt. Quod item ait, hominem posse sine peccato esse si velit, quo sensu vere, quove, etiamsi non sine errore, tolerabiliter tamen dicatur, explicant.


Domino beatissimo, meritoque honorandissimo fratri INNOCENTIO papae, AURELIUS, ALYPIUS, AUGUSTINUS, EVODIUS, et POSSIDIUS in Domino salutem.

1. De conciliis duobus provinciae Carthaginensis atque Numidiae, ad tuam sanctitatem a non parvo episcoporum numero subscriptas litteras misimus contra inimicos gratiae Christi, qui confidunt in virtute sua et creatori nostro quodam modo dicunt: Tu nos fecisti homines, justos autem ipsi nos fecimus; qui naturam humanam ideo dicunt liberam, ne quaerant liberatorem; ideo salvam, ut superfluum judicent [Col. 0572B] salvatorem. Tantum enim dicunt valentem, ut suis viribus semel in origine suae creationis acceptis, possit per liberum arbitrium, nihil ulterius adjuvante illius gratia qui creavit, domare et exstinguere omnes cupiditates, tentationesque superare. Multique eorum insurgunt adversum nos, et dicunt animae nostrae: Non est salus illi in Deo ejus (Psal. III, 3). Familia Christi quae dicit, Quando infirmor, tunc [f 1Kb] fortis sum (II Cor. XII, 10); et cui dicit Dominus ejus, Salus tua ego sum (Psal. XXXIV, 3), suspenso corde cum timore et tremore adjutorium Domini etiam per charitatem tuae venerationis exspectat.

2. Audivimus enim esse in urbe Roma, ubi ille (Pelagius) diu vixit, nonnullos qui diversis causis ei [Col. 0572C] faveant: quidam scilicet, quia [g 2Kb] eis talia persuasisse perhibetur; plures vero, qui eum talia sentire non credunt; praesertim quia in Oriente, ubi degit, gesta ecclesiastica facta esse jactantur, quibus putatur esse purgatus; ubi quidem si episcopi eum catholicum pronuntiarunt, non ob aliud factum esse credendum est, nisi quia se dixit Dei gratiam confiteri, [Col. 0573A] et ita posse hominem suo labore ac voluntate juste vivere, ut ad hoc adjuvari Dei gratia non negaret. His enim auditis verbis, catholici antistites nullam aliam Dei gratiam intelligere potuerunt, nisi quam in libris Dei legere, et populis Dei praedicare consueverunt, eam utique de qua dicit Apostolus, Non irritam facio gratiam Dei; nam si per Legem justitia, ergo Christus gratis mortuus est (Galat. II, 21): sine dubio gratiam qua justificamur ab iniquitate, et qua salvamur ab infirmitate; non qua creati sumus cum propria voluntate. Nam si intellexissent illi episcopi eam illum dicere gratiam, quam etiam cum impiis habemus, cum quibus homines sumus; negare vero eam, qua Christiani et filii Dei sumus: quis eum patienter catholicorum sacerdotum non [Col. 0573B] dicimus audiret, sed [a 1Kb] ante oculos suos ferret? Quapropter non culpandi sunt judices, quia ecclesiastica consuetudine nomen gratiae audierunt, nescientes quid hujusmodi homines vel in suae doctrinae libris, vel in suorum solent auribus spargere.

3. Non agitur de uno Pelagio, qui jam fortasse correctus est, quod utinam ita sit! sed de tam multis, quibus loquaciter contendentibus, et infirmas atque ineruditas animas velut [b 1Kb] convinctas trahentibus, firmas autem et in fide stabiles ipsa contentione fatigantibus, usquequaque jam plena sunt omnia. Aut ergo a tua veneratione accersendus est Romam, et diligenter interrogandus, quam dicat gratiam, qua fateatur, si tamen jam fateatur, ad non peccandum justeque vivendum homines adjuvari: [Col. 0573C] aut hoc ipsum cum eo per litteras agendum. Et cum inventus fuerit hanc dicere, quam docet ecclesiastica et apostolica veritas, tunc sine ullo scrupulo Ecclesiae, sine latibulo ambiguitatis ullius, absolvendus est, tunc est re vera de ejus purgatione gaudendum.

4. Sive enim dixerit, gratiam esse liberum arbitrium, sive gratiam esse remissionem peccatorum, sive gratiam esse legis praeceptum; nihil eorum dicit, quod per subministrationem Spiritus sancti pertinet ad concupiscentiam tentationesque vincendas, [Col. 0574A] quem ditissime effudit super nos qui ascendit in coelum, et captivans captivitatem dedit dona hominibus (Tit. III, 6). Hinc enim oramus ut peccatorum tentationem superare possimus (Ephes. IV, 8), ut Spiritus Dei, unde pignus accepimus, adjuvet infirmitatem nostram (Rom. VIII, 26). Qui autem orat et dicit, Ne nos inferas in tentationem (Matth. VI, 13), non utique id orat ut homo sit, quod est natura; neque id orat ut habeat liberum arbitrium, quod jam accepit cum crearetur ipsa natura; neque orat remissionem peccatorum, quia hoc superius dicitur, Dimitte nobis debita nostra (Matth. VI, 12); neque orat ut accipiat mandatum; sed plane orat ut faciat mandatum. Si enim in tentationem inductus fuerit, hoc est, in tentatione defecerit, facit utique peccatum [Col. 0574B] quod est contra mandatum. Orat igitur ut non peccet, hoc est, ne quid faciat mali: quod pro Corinthiis orat Apostolus, dicens: Oramus autem ad Dominum ne quid faciatis mali (II Cor. XIII, 7). Unde satis apparet, quod ad non peccandum, id est, ad non male faciendum; quamvis esse non dubitetur [c 1Kb] arbitrium voluntatis, tamen ejus potestas non sufficiat, nisi adjuvetur infirmitas. Ipsa igitur oratio, clarissima est gratiae testificatio. Hanc ille confiteatur, et eum gaudebimus sive rectum, sive correctum.

5. Distinguenda est lex et gratia. Lex jubere novit, gratia juvare. Nec lex juberet, nisi esset voluntas: nec gratia juvaret, si sat esset voluntas. Jubetur ut habeamus intellectum, ubi dicitur, Nolite esse sicut equus et mulus, quibus non est intellectus (Psal. [Col. 0574C] XXXI, 9); et tamen oramus ut habeamus intellectum, ubi dicitur, Da mihi intellectum, ut discam mandata tua (Psal. CXVIII, 125). Jubetur ut habeamus sapientiam, ubi dicitur, Stulti aliquando sapite (Psal. XCIII, 8); et tamen oratur ut sapientiam habeamus, ubi dicitur, Si quis autem vestrum indiget sapientia, postulet a Deo, qui dat omnibus affluenter, et non improperat; et dabitur ei (Jacob. I, 5). Jubetur ut habeamus continentiam, ubi dicitur, [d 2Kb] Cum scirem quia nemo potest esse continens, nisi Deus det, et [Col. 0575A] hoc ipsum erat sapientiae, scire cujus esset hoc donum: adii Dominum, et deprecatus sum illum (Sap. VIII, 21). Postremo ne nimium longum sit cuncta percurrere, jubetur ut non faciamus malum, ubi dicitur, Declina a malo (Psal. XXXVI, 27); et tamen oratur ut non faciamus malum ubi dicitur: Oramus autem ad Dominum, ne quid faciatis mali (II Cor. XIII, 7). Jubetur ut faciamus bonum, ubi dicitur, Declina a malo et fac bonum (Psal. XXXVI, 27); et tamen oratur ut faciamus bonum, ubi dicitur, Non cessamus pro vobis orantes et postulantes (Coloss. I, 9), atque inter caetera, quae illis orat, dicit: Ut ambuletis digne Deo in omne placitum, in omni opere et sermone bono (Ibid., 10). Sicut ergo agnoscimus voluntatem cum haec praecipiuntur; sic et ipse agnoscat gratiam [Col. 0575B] cum petuntur.

6. Misimus reverentiae tuae librum, quem dederunt quidam religiosi et honesti adolescentes servi Dei, quorum etiam nomina non tacemus; nam Timasius et Jacobus vocantur. Qui, sicut audivimus, et etiam nosse dignaris, ipsius Pelagii exhortatione spem quam habebant in saeculo reliquerunt, et nunc continentes Deo serviunt. Qui cum eodem errore tandem aliquando per qualemcumque operam nostram Domino inspirante caruissent, protulerunt eumdem librum, Pelagii esse dicentes, et ut ei responderetur, impendio rogaverunt. Factum est: ad eosdem rescripta est ipsa responsio (Liber Augustini de Natura et Gratia); agentes gratias rescripserunt (Epist. apud Augustin. nunc 168). Utrumque misimur, [Col. 0575C] et cui responsum est, et quod responsum est. Et ne nimium essemus onerosi, signa fecimus his locis, ubi petimus inspicere ne graveris, quemadmodum, sibi objecta quaestione quod gratiam Dei negaret, ita respondit, ut eam esse non diceret, nisi naturam in qua nos condidit Deus.

7. Si autem hunc esse suum librum negat, aut eadem in libro loca, non contendimus: anathemet illa, et eam confiteatur apertissime gratiam, quam doctrina Christiana demonstrat, et praedicat esse propriam Christianorum, quae non est natura, sed qua salvatur natura: [a 1Kb] quae naturam non auribus sonante doctrina, vel aliquo adjumento visibili fovet sicut plantator quodam modo et irrigator extrinsecus, sed subministratione Spiritus et occulta misericordia, [Col. 0575D] sicut facit ille, qui dat incrementum Deus (I Cor. III, 7). Etsi enim quadam non improbanda ratione dicitur gratia Dei qua creati sumus, ut [Col. 0576A] non nihil essemus, nec ita essemus aliquid, ut cadaver quod non vivit, aut arbor quae non sentit, aut pecus quod non intelligit; sed homines, qui et essemus, et viveremus, et sentiremus, et intelligeremus; et de hoc tanto beneficio creatori nostro gratias agere [b 1Kb] valeamus; unde merito et ista gratia dici potest, quia non praecedentium aliquorum operum meritis, sed gratuita Dei bonitate donata est: alia est tamen, qua praedestinati vocamur, justificamur, glorificamur, ut dicere possimus: Si Deus pro nobis, quis contra nos? Qui filio suo proprio non pepercit, sed pro nobis omnibus tradidit illum (Rom. VIII, 3).

8. De hac gratia quaestio vertebatur, quando ab his, quos Pelagius graviter offendebat atque turbabat, dicebatur ei, quod eam suis disputationibus oppugnaret, [Col. 0576B] quibus assereret non solum ad facienda, verum etiam ad perficienda mandata divina, per liberum arbitrium humanam sibi sufficere naturam. Hanc apostolica doctrina gratiam [c 1Kb] isto nomine appellat, qua salvamur et justificamur ex fide Christi. De hac scriptum est: Non irritam facio gratiam Dei. Nam si per Legem justitia, ergo Christus gratis mortuus est (Galat. II, 21). De hac scriptum est, Evacuati estis a Christo, qui in Lege justificamini, a gratia excidistis (Galat. V, 4). De hac scriptum est, Si autem gratia, jam non ex operibus; alioquin gratia jam non est gratia (Rom. XI, 6). De hac scriptum est, Ei autem, qui operatur, merces non imputatur secundum gratiam, sed secundum debitum: ei autem, qui non operatur, credenti autem in eum, qui justificat impium, [Col. 0576C] deputatur fides ejus ad justitiam (Rom. IV, 4). Et multa alia, quae melius potes ipse meminisse, et intelligere prudentius, et illustrius praedicare. Illam vero gratiam, qua creati sumus homines, etiamsi ita appellandam non immerito intelligimus, mirum est tamen si ita appellatam in ullis legitimis, propheticis, evangelicis, apostolicisque litteris legimus.

9. Cum itaque de hac gratia, Christianis fidelibus catholicisque notissima, illi objiceretur quaestio, ut eam oppugnare desineret; quid est quod cum hoc sibi in libro suo velut ab adversante persona idem ipse objecisset, ut se respondendo purgaret, nihil aliud respondit, nisi naturam [d 1Kb] creati hominis referre gratiam creatoris; atque ita se dicere, sine peccato impleri posse justitiam per liberum arbitrium [Col. 0576D] cum adjutorio divinae gratiae, quod Deus hoc dederit homini ipsa possibilitate naturae?

10. Cui merito respondetur: Ergo evacuatum est [Col. 0577A] scandalum crucis (Galat. V, 11). Ergo Christus gratis mortuus est (Rom. IV, 25). [a 1Kb] Num enim, si non moreretur propter delicta nostra et resurgeret propter justificationem nostram, nec ascenderet in altum et captivans captivitatem daret dona hominibus, ista naturae possibilitas, quam defendit, in hominibus non esset (Eph. IV, 8; Psal. LXVII, 19)? An forte Dei mandatum deerat, et ideo Christus mortuus est? Immo jam et hoc erat sanctum et justum et bonum (Rom. VII, 12). Jam dictum fuerat, Non concupisces (Exod. XX, 17); jam dictum fuerat, Diliges proximum tuum tamquam te ipsum (Levit. XIX, 18). In quo sermone Apostolus omnem legem dicit impleri (Rom. XIII, 9). Et quoniam nisi diligat Deum, nemo diligit se ipsum; ideo Dominus in his duobus praeceptis [Col. 0577B] totam legem Prophetasque dicit pendere (Matth. XXII, 40). Quae duo praecepta jam erant hominibus divinitus data. An aeternum praemium justitiae promissum nondum erat? Hoc ipse non dicit, qui in suis litteris posuit, etiam in veteri Testamento regnum coelorum esse promissum. Si ergo ad faciendam perficiendamque justitiam jam erat naturae possibilitas per liberum arbitrium, jam erat legis Dei sanctum et justum bonumque mandatum, jam erat promissum praemium sempiternum: ergo Christus gratis mortuus est.

11. Ergo neque per legem justitia, neque per naturae possibilitatem; sed ex fide ac dono Dei per Jesum Christum Dominum nostrum unum mediatorem Dei et hominum. Qui nisi in plenitudine temporis [Col. 0577C] mortuus esset propter delicta nostra, et resurrexisset propter justificationem nostram (Rom. IV, 25); profecto et antiquorum fides evacuaretur, et nostra. Fide vero evacuata, quae homini justitia remaneat, cum justus ex fide vivat (Heb. X, 38; Rom. I, 17)? Ex quo enim per unum hominem peccatum intravit in mundum, et per peccatum mors, et ita in omnes homines pertransiit, in quo omnes peccaverunt (Rom. V, 12): procul dubio a corpore mortis hujus, ubi lex alia repugnat legi mentis (Rom. VII, 21 et 24), neminem liberavit aut liberat [b 1Kb] sua possibilitas, quae perdita, redemptore indiget; saucia, salvatore: sed gratia Dei per fidem unius mediatoris Dei et hominum, hominis Christi Jesu (I Tim. II, 5); qui et Deus cum esset, hominem fecit, et manens [Col. 0577D] Deus, homo factus refecit ipse quod fecit.

12. Puto autem quod eum lateat, fidem Christi, quae postea in revelationem venit, in occulto fuisse temporibus patrum nostrorum; per quam tamen etiam ipsi Dei gratia liberati sunt, quicumque omnibus generis humani temporibus liberari potuerunt, occulto judicio Dei, non tamen vituperabili. Unde dicit Apostolus: Habentes autem eumdem spiritum [Col. 0578A] fidei (utique eumdem, quem et illi) secundum quod scriptum est (II Cor. IV, 13), Credidi propter quod locutus sum, et nos credimus, propter quod et loquimur (Psal. CXV, 1). Inde est, quod ait ipse mediator: Abraham concupivit videre diem meum; et vidit, et gavisus est (Joan. VIII, 56). Inde Melchisedech, prolato sacramento mensae Dominicae, novit aeternum ejus sacerdotium figurare (Gen. XIV, 18). Jam vero data in litteris Lege, quam dicit Apostolus subintrasse ut abundaret delictum (Rom. V, 20), et de qua dicit: Si ergo ex Lege hereditas, jam non ex promissione. Abrahae autem per repromissionem donavit Deus. Quid igitur Lex? Transgressionis gratia [c 1Kb] posita est, donec veniret semen cui promissum est, dispositum per Angelos in manu mediatoris. Mediator autem [Col. 0578B] unius non est, Deus autem unus est. Lex ergo adversus promissa Dei? Absit. Si enim data esset Lex quae posset vivificare, omnino ex Lege esset justitia. Sed conclusit Scriptura omnia sub peccato, ut promissio ex fide Jesu Christi daretur credentibus (Galat. III, 18, seqq.). Nonne satis ostenditur hoc actum esse per Legem, ut peccatum agnosceretur, et praevaricatione augeretur? Ubi enim lex non est, nec praevaricatio (Rom. IV, 15); et sic adversus victoriam peccati ad divinam gratiam, quae in promissionibus est, confugeretur: atque ita Lex non esset adversus promissa Dei, quia ideo per illam fit cognitio peccati, et ex praevaricatione Legis abundantia peccati, ut ad liberationem quaerantur promissiones Dei, quod est gratia Dei; et incipiat esse in homine justitia, [Col. 0578C] non sua, sed Dei, hoc est, data dono Dei.

13. Quam etiam nunc quidam, ignorantes Dei justitiam, sicut et tunc de Judaeis dictum est, et suam volentes constituere, justitiae Dei non sunt subjecti (Rom. X, 3). Per Legem quippe et illi justificari se arbitrantur, sufficiente sibi ad eam custodiendam libero arbitrio, hoc est, justitia sua prolata ex natura humana, non donata ex gratia divina, propter quod justitia Dei dicitur. Unde item scriptum est: Per Legem enim cognitio peccati. Nunc autem sine Lege justitia Dei manifestata est, testificata per Legem et Prophetas (Rom. III, 21). Cum dicit manifestata est, ostendit quia et tunc erat, sed tamquam illa pluvia, quam Gedeon impetravit, tunc velut in vellere occulta, nunc autem velut in area manifesta (Judic. [Col. 0578D] VI, 37). Cum ergo Lex sine gratia, non mors peccati potuisset esse, sed virtus; sic enim dictum est, Aculeus mortis peccatum, virtus autem peccati Lex (I Cor. XV, 56): sicut confugiunt multi a facie regnantis peccati ad gratiam, velut in area nunc patentem; ita pauci ad eam confugiebant velut in vellere tunc latentem. Haec vero temporum distributio refertur ad altitudinem divitiarum sapientiae et scientiae Dei, de [Col. 0579A] qua dictum est, Quam inscrutabilia sunt judicia ejus, et investigabiles viae ejus (Rom. XI, 33)!

14. Quapropter [a 1Kb] si et ante tempus Legis, et tempore ipso Legis, justos patres ex fide viventes, non possibilitas naturae infirmae et [b 1Kb] indigae ac vitiatae et sub peccato venumdatae, sed Dei gratia per fidem justificabat, et nunc eadem in apertum jam veniens revelata justificat; anathemet ergo Pelagius scripta sua, ubi contra eam, etsi non per contumaciam, tamen per ignorantiam disputat, possibilitatem defendendo naturae ad vincenda peccata, et implenda mandata. Aut si ea sua esse negat, aut scriptis suis ab inimicis suis dicit immissa, quae sua esse negat, anathemet ea tamen et damnet paterna exhortatione et auctoritate sanctimoniae tuae. Si vult ergo, onerosum [Col. 0579B] sibi et perniciosum discat [c 1Kb] Ecclesiae scandalum auferre: quod scandalum auditores et in perversum dilectores ejus usquequaque spargere non quiescunt. Si enim cognoverint eumdem librum, quem illius vel putant esse, vel norunt, episcoporum catholicorum auctoritate, et maxime sanctitatis tuae, quam apud eum esse majoris ponderis minime dubitamus, ab eodem ipso esse anathematum atque damnatum; non eos ulterius existimamus ausuros, loquendo contra gratiam Dei quae revelata est per passionem et resurrectionem Christi, pectora fidelia et simpliciter Christiana turbare: sed potius, adjuvante misericordia Domini, concertantibus nobiscum charitate ac pietate flagrantibus orationibus tuis, non solum ut in aeternum beati, verum etiam justi et sancti [Col. 0579C] sint, [d 1Kb] non in sua virtute, sed in eadem gratia confisuros. Unde et ad ipsum scriptam ab uno nostrum epistolam, ad quem per quemdam Orientalem diaconum, civem autem Hipponensem, tamquam purgationis suae [e 2Kb] quaedam scripta transmisit, tuae beattiudini potius credidimus dirigendam, melius judicantes et [Col. 0580A] petentes, ut eam [f 1Kb] ei mittere ipse digneris. Sic enim eam legere potius non dedignabitur, magis in illa eum qui misit, quam qui scripsit attendens.

15. Illud vero quod dicunt, posse hominem esse sine peccato, et mandata Dei facile custodire si velit, quamvis cum hoc per adjutorium gratiae, quae tamen per incarnationem Unigeniti ejus revelata atque donata est, dicitur, tolerabilius dici videatur: tamen quoniam non immerito [g 1Kb] movere potest, ubi et quando per eamdem gratiam id efficiatur in nobis, ut sine ullo prorsus peccato simus, utrum in hac vita, quando caro concupiscit adversus spiritum; an vero in illa, cum fiet sermo qui scriptus est (Galat. V, 17): Ubi est, mors, victoria tua? ubi est, mors, aculeus tuus? aculeus enim mortis peccatum est [Col. 0580B] (I Cor. XV, 55); diligentius pertractandum propter alios quosdam, qui senserunt, atque in suis litteris memoriae mandaverunt, etiam in hac vita esse posse hominem sine peccato, non ab initio nativitatis suae, sed conversione a peccatis ad justitiam, et a [h 1Kb] via reproba ad bonam vitam (S. Ambros. in I Lucae 6). Sic enim intellexerunt quod de Zacharia et Elisabeth scriptum est, ambulasse eos in omnibus justificationibus Domini sine querela (Lucae I, 6). Hoc quod dictum est sine querela, sine peccato dictum acceperunt, non quidem negantes, immo etiam, quod aliis locis in litteris eorum invenitur, pie confitentes adjutorium gratiae Domini nostri, non per naturalem spiritum hominis, sed per principalem Spiritum Dei. Qui parum videntur considerasse, ipsum Zachariam [Col. 0580C] fuisse utique sacerdotem. Omnes autem tunc sacerdotes necesse habebant ex lege Dei, primitus pro peccatis suis offerre sacrificium, deinde pro populi (Levit. IX, 7; Hebr. VII, 27). Sicut ergo nunc [i 1Kb] per orationis sacrificium convincimur non esse sine peccato, quoniam jussi sumus dicere, Dimitte [Col. 0581A] nobis debita nostra (Matth. VI, 12): ita et tunc per sacrificia victimarum animalium convincebantur sacerdotes sine peccato non esse, qui pro suis peccatis jubebantur offerre. Quod si res ita se habet, ut per gratiam Salvatoris proficiamus quidem in hac vita, deficiente cupiditate, charitate crescente; perficiamur autem illa in vita, cupiditate exstincta, charitate completa: profecto illud quod scriptum est, [a 1Kb] Qui natus est ex Deo, non peccat (I Joan. III, 9), secundum ipsam charitatem dictum est, quae sola non peccat. Ad nativitatem quippe, quae ex Deo est, augenda et perficienda charitas pertinet, non ea quae minuenda est et consumenda cupiditas: quae tamen, quamdiu est in membris nostris, lege quadam sua repugnat legi mentis (Rom. VII, 20). Sed natus ex [Col. 0581B] Deo, nec obediens desideriis ejus, nec exhibens membra sua arma iniquitatis peccato (Rom. VI, 13), potest dicere, Jam non ego operor illud, sed illud quod habitat in me peccatum (Rom. VII, 20).

16. Sed quoquo modo se habeat ista quaestio, quia etsi non invenitur homo in hac vita sine peccato, id tamen dicitur posse fieri per adjutorium gratiae et Spiritus Dei, quod ut fiat, conandum atque poscendum est; tolerabiliter in eo quisque fallitur; nec diabolica impietas, sed error humanus est elaboranda et optanda affirmare, etiamsi quod affirmat non possit ostendere. Id enim credit fieri posse, quod certe laudabile est velle. Nobis autem sufficit, quod nullus in Ecclesia Dei fidelium reperitur in quolibet [b 1Kb] provectu excellentiaque justitiae, qui sibi audeat [Col. 0581C] dicere, non necessariam precationem orationis Dominicae, Dimitte nobis debita nostra (Matth. VI, 12); et dicat se non habere peccatum, ne seipsum decipiat, et in eo veritas non sit, quamvis jam sine querela vivat (I Joan. I). Non enim [c 1Kb] qualecumque etiam tentationis humanae, sed grave peccatum est, quod in querelam venit.

[Col. 0582A] 17. Caetera quae illi objecta sunt, sicut gestis defensa perviderit, ita de his procul dubio tua beatitudo judicabit. Dabit sane nobis veniam suavitas mitissima cordis tui, quod prolixiorem epistolam fortassis, quam velles, tuae misimus sanctitati. Non enim rivulum nostrum tuo largo fonti augendo refundimus; sed in hac [d 1Kb] non parva tentatione temporis, unde nos liberet cui dicimus, Ne nos inferas in tentationem, utrum etiam noster licet exiguus ex eodem, quo etiam tuus abundans, emanet capite fluentorum, hoc a te probari volumus, tuisque rescriptis de communi participatione unius gratiae consolari.



EPISTOLA [e 1Kb] XXIX. Innocentius episcopis Carthaginensis concilii rescribens [Col. 0582B] eorum adversus Pelagianos haereticos doctrinam atque sententiam laudet et confirmat.


INNOCENTIUS [f 1Kb] AURELIO, NUMIDIO, RUSTICIANO, FIDENTIANO, EVAGRIO, ANTONIO, PALATINO, ADEODATO, VINCENTIO, PUBLIANO, THEASIO, TUTO, PANNONIO, VICTORI, RESTITUTO, [g 1Kb] alteri RESTITUTO, RUSTICO, FORTUNATIANO, AMPELIO, AMBIVIO, FELICI, DONATIANO, ADEODATO, OCTAVIO, SEROTINO, MAJORINO, POSTHUMIANO, CRISPULO, VICTORI, alteri VICTORI, LEUCIO, MARIANO, FRUCTUOSO, PROCULO, FAUSTINIANO, QUODVULTDEO, CANDORIO, MAXIMO, MEGASIO, RUSTICO, RUFINIANO, PROCULO, SEVERO, THOMAE, JANUARIO, OCTAVIANO, PRAETENTATO, SIXTO, QUODVULTDEO, PENTADIO, QUODVULTDEO, CYPRIANO, SERVILIO, PELAGIANO, MARCELLO, VENANTIO, DIDYMO, [Col. 0582C] SATURNINO, BIZACENO, GERMANO, GERMANIANO, INVENITO, MAJORINO, INVENITO, CANDIDO, CYPRIANO, ROMANIANO, AEMILIANO, AFRICANO, MARCELLINO, et caeteris, qui in Carthaginensi concilio adfuerunt, dilectissimis fratribus in Domino salutem.

1. In [h 2Kb] requirendis Dei rebus quas omni cum sollicitudine decet a sacerdotibus, maxime a vero justoque [Col. 0583A] et catholico tractari concilio, antiquae traditionis exempla servantes, et ecclesiasticae memores disciplinae, vestrae religionis vigorem non minus nunc in consulendo, quam antea cum pronuntiaretis, vera ratione firmastis, qui ad nostrum referendum approbastis esse judicium, scientes quid apostolicae sedi, cum omnes hoc loco positi ipsum sequi desideremus Apostolum, debeatur, a quo ipse episcopatus et tota auctoritas nominis hujus emersit. Quem sequentes, tam mala damnare novimus, quam probare laudanda. Vel id vero, quod patrum instituta sacerdotali officio custodientes non censetis esse calcanda, quod illi non humana, sed divina decrevere sententia, ut quidquid quamvis de disjunctis remotisque provinciis ageretur, non prius ducerent finiendum, nisi ad hujus sedis [Col. 0583B] notitiam perveniret: ut tota hujus auctoritate justa quae fuerit pronuntiatio firmaretur; indeque sumerent caeterae ecclesiae (velut de natali suo fonte aquae cunctae procederent, et per diversas totius mundi regiones puri [a 1Kb] latices capitis incorrupti manarent) quid praecipere [b 2Kb] [Forte leg. praeciperent] quos abluere, quos veluti coeno inemundabili sordidatos, mundis digna corporibus unda vitaret.

2. Gratulor igitur, charissimi fratres, quod per fratrem et coepiscopum nostrum Julium litteras ad nos destinastis: et cum illis curam geritis quibus praesidetis Ecclesiis, sollicitudinem vestram pro omnium utilitate monstratis: et per cunctas totius orbis ecclesias omnibus una quod prosit, decernendum esse deposcitis: ut suis constabilita regulis. [Col. 0583C] Ecclesia, [c 1Kb] et hoc, quo illos caveat, pronuntiationis justae firmata decreto, talibus patere non possit, qui perversis instructi, immo destructi, verborum [Col. 0584A] argutiis, sub imagine catholicae fidei disputantes, velut pestiferum exhalantes virus, ut hominum recte sentientium in deteriorem partem corda corrumpant, totam veri dogmatis quaerunt evertere disciplinam. Sanandum ergo celerius, ne longius [d 1Kb] exsecrandus animis morbus irrepat: sicut medicus, cum viderit hujus terreni corporis aliquem esse languorem, magnum suae artis aestimat documentum, si cito quis illius interventu desperatus evadat; vel cum putre vulnus aspexerit, adhibet fomenta, vel caetera quibus illud possit quod natum fuerat vulnus obduci; ac si id manens sanari non poterit, ne corpus reliquum sua tabe corrumpat, ferro amputat quod nocebat, quo reliquum integrum servet et intactum. Praecidendum id ergo [Col. 0584B] est, quod velut puro sanoque nimium corpori vulnus obrepsit; ne cum tardius abstergitur, in ipsis pene visceribus hujus mali non exhaurienda post sentina considat.

3. Nam quid nos de his posthac rectum mentibus aestimemus, qui sibi se putant debere quod boni sunt, nec illum considerant, cujus quotidie gratiam consequuntur? Sed jam isti, qui tales sunt, nullam Dei gratiam consequuntur; [e 1Kb] qui sine illo tantum assequi se posse confidunt, quantum vix illi, qui ab illo postulant, [f 1Kb] et accipere promerentur. Quid enim tam iniquum potest esse, tam barbarum, tam totius religionis ignarum, tam Christianis mentibus inimicum, quam huic te negare debere quidquid in quotidiana gratia consequeris, cui te ipse confiteris [Col. 0584C] debere quod natus es? Ergo eris tibi in providendo praestantior, quam [g 1Kb] potest in eo esse, qui te ut esses effecit? [h 1Kb] Et cui putes debere quod vivis, [Col. 0585A] quomodo non putas illi debere quod quotidianam ejus consequendo gratiam taliter vivis? et qui nos adjutorio negas indigere divino, quasi ex nostra [a 1Kb] simus in totum possibilitate perfecti, quomodo non adjutorium [b 1Kb] ejus in nos, cum tales a nobis etiam esse possumus, provocamus?

4. Qui enim adjutorium Dei negat, vellem interrogare quid dicat: nos non mereri, an illum hoc non posse praestare, an nihil esse propter quod unusquisque hoc debeat [c 1Kb] postulare? Posse hoc Deum, opera ipsa testantur. Et adjutorio quotidiano nos egere, negare non possumus. Hoc enim seu bene vivimus [d 1Kb] provocamus, ut melius sanctiusque vivamus; seu prave sentientes a bonis avertimur, ut ad rectam redeamus viam, ejus auxilio plus egemus. [Col. 0585B] Nam quid tam mortiferum, tam praeceps videatur ad casum, tam expositum ad omnia pericula, si hoc solum nobis putantes posse sufficere, quod liberum arbitrium cum nasceremur accepimus, ultra jam a Domino nihil quaeramus, id est, auctoris nostri obliti, ejus potentiam, ut nos ostendamus liberos, abjuremus; quasi jam amplius quod possit dare non habeat, qui te in tuo ortu liberum fecit: nescientes, quod nisi magnis precibus gratia in nos implorata descendat, [e 1Kb] nequaquam terrenae labis et mundani corporis vincere conemur errores, cum pares nos ad resistendum non liberum arbitrium, sed Dei solum facere possit auxilium?

5. Nam si ille clamat adjutorio sibi opus esse divino, qui digne hoc non quaereret, si cui liberum [Col. 0585C] arbitrium plus prodesset; quippe cum vir beatus et jam electus a Domino nihil egeret, tamen ita Deum deprecatur, postulans: Adjutor meus esto, ne derelinquas me, neque despicias me, Deus salutaris meus (Psal. XXVI, 9): nos nobis liberum arbitrium, ille [Col. 0586A] sibi Deum postulat adjutorem; quod nati sumus posse sufficere nos dicimus, ille Deum ne derelinquatur exorat. [f 1Kb] Non, rogo, manifeste discimus quid oremus, cum ille tantopere beatus, ut supra diximus, vir ne despiciatur exoptat? Illi enim necesse est ista arguant, qui illa confirmant. David enim orationis ignarus, et suae naturae nescius accusetur, qui cum sciat tantum in [g 1Kb] sua inesse natura; adjutorem sibi Deum, et assiduum adjutorem, nec illi sufficit assiduum, sed ne aliquando illum despiciat, orationibus pronus exoptat; et per corpus omne psalterii hoc et praedicat et clamat. Si ergo hoc ille ita [h 1Kb] magnus scit ut assidue dicere, ita necessarium confessus est, ut doceret: quemadmodum Pelagius Coelestiusque seposita omni responsione [Col. 0586B] psalmorum, talique abdicata doctrina, suasuros se aliquibus esse confidunt, nos adjutorium Dei nec debere quaerere, nec egere; cum omnes sancti nihil se sine hoc agere posse testentur?

6. Liberum [i 1Kb] enim arbitrium olim ille perpessus, dum suis inconsultius utitur bonis, cadens in praevaricationis profunda demersus est, et nihil quemadmodum exinde surgere posset invenit; suaque in aeternum libertate deceptus, hujus ruinae [j 1Kb] jacuisset oppressu, nisi eum post Christi [k 1Kb] pro sua gratia relevasset adventus: qui per novae regenerationis purificationem, omne praeteritum vitium sui baptismatis lavacro purgavit; et ejus firmans statum, quo rectius stabiliusque procederet, tamen suam gratiam in posterum non negavit. Nam quamvis redemisset [Col. 0586C] hominem a praeteritis ille peccatis, tamen sciens iterum posse peccare, ad reparationem sibi, quemadmodum posset illum et post ista corrigere, multa servavit: quotidiana praestat ille remedia, quibus nisi freti confisique nitamur, nullatenus vincere [Col. 0587A] humanos poterimus errores. Necesse est enim, ut quo auxiliante vincimus, eo iterum non adjuvante vincamur.

7. Sed possem plura dicere, nisi vos constaret cuncta dixisse. Quisquis ergo huic assentiens videtur esse sententiae, qua dicat adjutorio nobis non opus esse divino, inimicum se catholicae fidei, et Dei beneficiis profitetur ingratum. [a 2Kb] Nam nec nostra communione sunt digni, quam praedicando taliter polluerunt. Ipsi enim sua sponte, dum sequuntur illa quae dicunt, longius a vera religione refugerunt. Cum enim hoc totum in nostra professione consistat, quotidianisque precibus nihil agamus, nisi quemadmodum Dei misericordiam consequamur; quemadmodum ferre possumus ista jactantes? Quis, [Col. 0587C] rogo, tantus illorum pectora error obcaecat, ut si ipsi nullam Dei gratiam sentiunt, quia nec digni sunt, nec merentur; nec de aliis considerent quid quotidie singulis gratia divina largiatur? Sunt quidem isti [b 1Kb] omni caecitate dignissimi, qui nec hoc sibi reliquerunt, ut se auxilio credant revocari ab erroribus posse divino. Negantes enim adjutorium, non aliis, sed sibi hoc penitus abstulerunt: qui avellendi sunt longius et ab Ecclesiae procul removendi visceribus; ne [c 1Kb] diu inultus multa occupans, insanabilis post error increscat. Si enim diu fuerint sub hac impunitate versati, necesse est multos in hanc suae pravitatem mentis inducant decipiantque innocentes, vel potius imprudentes, qui fidem catholicam [d 1Kb] nunc sequuntur. Putabunt enim eos recte [Col. 0587C] sentire, quos adhuc vident in Ecclesia perdurare. Separetur ergo a sano corpore vulnus insanum, remotoque morbi saevientis afflatu, cautius quae sunt sincera perdurent, et grex purior ab hac mali pecoris contagione purgetur. Sit totius corporis illibata perfectio, quam vos sequi et tenere hac in illos pronuntiatione cognovimus, et una vobiscum pari assensione servamus.

[Col. 0588A] 8. Qui si tamen [e 1Kb] aliquod in se Dei adjutorium, quod huc usque negaverunt, provocarint, et opus sibi ejus auxilio esse cognoverint, ut hac labe, in quam sui cordis incurvatione corruerant, liberentur, et quasi in lucem de foeda tracti caligine, remotis abdicatisque omnibus, quibus totus, ne verum [f 1Kb] aspiceret, foedabatur et caligabat aspectus, damnent haec quae huc usque senserunt; et aliquando animum rectis disputationibus commodantes, ab hac aliquantulum labe correcti, veris se sanandos [g 1Kb] consiliis tribuant atque submittant. Quod si fecerint, erit in potestate pontificum istis aliquatenus subvenire, et talibus aliquam curam praestare vulneribus, quam solet lapsis, cum resipuerint, Ecclesia non negare: ut a suis [h 1Kb] revocati [Col. 0588C] praecipitiis, intra ovile Domini redigantur: ne foris positi, et tanto praesidio [i 1Kb] a fide munitionis exclusi, periculis omnibus exponantur, devorandi luporum dentibus atque vexandi, quibus obsistere hac, qua illos in se irritaverant, doctrinae perversitate non possint.

9. Sed satis vestris monitis, sic abundantibus nostrae legis exemplis probatur esse responsum. Nec quidquam superesse duximus quod dicamus, cum nihil praetermissum a vobis, nihil constet esse suppressum, quo illi refutati et penitus cognoscantur esse convicti. Ideoque a nobis testimonia nulla ponuntur, quia in his plena relatio est, et satis constat tot doctissimos sacerdotes cuncta dixisse: nec decet credere vos aliquid, quod ad causam possit [Col. 0588C] proficere, praeterisse. Et alia manu: Bene valete, fratres, Et ad latus: Data VI kal. Febr. (Jan. 27 ann. 417) post consulatum [j 1Kb] Theodosii augusti VII et Junii Quarti, V. C.



EPISTOLA [k 1Kb] XXX. INNOCENTII PAPAE AD CONCILIUM MILEVITANUM. Patres concilii Milevitani laudat, tum quod haereticos pertinaces segregandos, et correctos censuerint recipiendos, [Col. 0589A] tum quod canones ubique receptos secuti, apostolicae sedis de rebus anxiis sententiam petierint. Inde probat haeresim, quae hominem sibi sine Dei gratia posse sufficere vult, ac baptismum parvulis ad vitam aeternam necessarium negat, contra Scripturas pugnare. Hujus auctores, eorumque sectatores ab Ecclesia abscidi jubet, sed si errores damnent, suscipi.


INNOCENTIUS SILVANO seni, VALENTINO, [a 1Kb] et caeteris qui in Milevitana synodo interfuerunt, dilectissimis fratribus in Domino salutem.

I. Inter caeteras Romanae ecclesiae curas, et apostolicae sedis occupationes, quibus diversorum consulta fideli ac [b 1Kb] medica disceptatione tractamus, frater et coepiscopus noster Julius dilectionis vestrae [Col. 0589B] litteras, quas ex Milevitano [c 1Kb] concilio cura fidei propensiore misistis, mihi inopinanter ingessit, Carthaginensis etiam synodi querelae parilis scripta subjungens. Nimirum exsultat Ecclesia, tantam sollicitudinem commissis gregibus exhibere pastores, ut non solum neminem ex his patiantur errare; sed si quas magis ovium [d 1Kb] scevae delectationis herba seduxit, ac si in errore permanserint, aut segregari penitus velint, aut illicenter dudum petita vitantes, custodiae pristinae circumspectione tutari: in utraque parte videlicet consulentes, ne vel suscipiendo tales, simili caeterae [e 1Kb] ducantur exemplo; vel spernendo redeuntes, luporum morsibus videantur ingestae. Prudens admodum, et catholicae fidei plena [f 1Kb] consultio. Quis enim aut tolerare possit [Col. 0589C] errantem, aut non recipere [g 1Kb] corrigentem? Nam ut [Col. 0590A] durum arbitror, conniventiam praebere peccantibus; ita impium judico manum negare conversis.

2. Diligenter ergo et congrue [h 1Kb] apostolici consulitis honoris arcana (honoris, in quam, illius, quem praeter illa quae sunt extrinsecus, sollicitudo manet omnium ecclesiarum) super anxiis rebus quae sit tenenda sententia (II Cor. XI, 28): antiquae scilicet regulae formam secuti, quam toto semper ab orbe mecum nostis esse servatam. Verum haec missa facio: neque enim hoc vestram credo latere prudentiam. [i 1Kb] Quid id etiam actione firmastis, nisi scientes quod per omnes provincias de apostolico fonte petentibus responsa semper emanent? Praesertim (24, q. 1, c. 12) quoties fidei ratio ventilatur, arbitror omnes fratres et coepiscopos nostros nonnisi [Col. 0590B] ad Petrum, id est, sui nominis et honoris [j 1Kb] auctorem referre debere, velut nunc retulit vestra dilectio, quod per totum mundum possit ecclesiis omnibus in commune prodesse. Fiant enim necesse est cautiores, cum inventores malorum, ad duplicis relationem synodi, sententiae nostrae statutis viderint [k 1Kb] ab ecclesiastica communione sejunctos. Gemino igitur bono charitas vestra fungetur. Nam et canonum potiemini gratia servatorum, et beneficio vestro totus orbis [l 1Kb] utetur. Quis enim catholicorum virorum cum adversariis Christi velit ulterius miscere sermonem? quis saltem ipsam lucem vitae communione partiri? [m 1Kb] Novae haereseos nimirum fugiantur auctores.

3. Quid enim acerbius in Dominum fingere potuerunt, [Col. 0590C] quam cum adjutoria divina cassarent, causamque [Col. 0591A] quotidianae precationis auferrent? Hoc est dicere, Quid mihi opus Deo? Merito in hos dicat hymnidicus: Ecce homines, qui non posuerunt Deum adjutorem sibi (Psalm. LI, 9). Negantes ergo auxilium Dei, inquiunt hominem sibi posse sufficere, nec gratia hunc egere divina: qua privatus, necesse est diaboli laqueis irretitus occumbat, dum ad omnia vitae perficienda mandata, sola tantummodo libertate contendat. O pravissimarum mentium perversa doctrina! [a 1Kb] Advertens tandem, quod primum hominem ita libertas ipsa decepit, ut dum indulgentius frenis ejus utitur, in praevaricationem [b 1Kb] praesumptione conciderit, nec ex hac potuit erui, nisi ei providentia regenerationis statum pristinae libertatis Christi Domini reformasset [c 1Kb] adventus: audiat David dicentem: [Col. 0591B] Adjutorium nostrum in nomine Domini (Psalm. CXXIII, 8); et, Adjutor meus esto, ne derelinquas me, neque despicias me, Deus salutaris meus (Psalm. XXVI, 9). Quae in cassum dixerit, si [d 1Kb] tantum in ejus erat positum voluntate, quod a Domino flebili sermone poscebat.

4. Quae cum ita sint, cumque in omnibus divinis paginis voluntati liberae nonnisi adjutorium Dei legamus esse nectendum, eamque nihil posse coelestibus praesidiis destitutam; quonam modo huic soli possibilitatem hanc pertinaciter, ut asseritis, defendentes, sibimet, immo, quod est [e 1Kb] dignius dolore communi, jam plurimis Pelagius Coelestiusque persuadent? Multifariis equidem, [f 1Kb] ad destruendum tale magisterium, uti possemus exemplis, nisi sciremus [Col. 0591C] sanctitatem vestram ad plenum scripturas omnes callere divinas; praesertim cum vestra relatio tantis ac talibus testimoniis sit referta, ut his solis valeat praesens dogma rescindi; opusque non esse reconditis, cum et iis, quae facile vobis occurrentia posuistis, nec audeant obviare, nec possint. Ergo [g 1Kb] Dei gratiam conantur auferre, quam necesse est etiam restituta nobis status pristini libertate quaeramus; quippe [h 1Kb] qui nec alias diaboli machinas nisi [Col. 0592A] eadem possumus juvante vitare (Augustin. lib. II, ad Bonifac., c. 4, n. 7).

5. Illud vero, quod eos vestra fraternitas asserit praedicare, parvulos aeternae vitae praemiis etiam sine baptismatis gratia posse donari, perfatuum est. Nisi enim manducaverint carnem filii hominis, et biberint sanguinem ejus, non habebunt vitam in semetipsis (Joan. VI, 54). Qui autem hanc eis sine regeneratione defendunt, videntur mihi ipsum baptismum velle cassare, cum praedicant hos habere, quod in eos creditur nonnisi baptismate conferendum. Si ergo nihil volunt officere non renasci: fateantur necesse est, nec regenerationis sacra fluenta prodesse. Verum, ut superfluorum hominum prava doctrina ceferi veritatis possit ratione [i 1Kb] discingi, proclamat [Col. 0592B] hoc Dominus in Evangelio dicens: Sinite infantes, et nolite eos [j 1Kb] prohibere venire ad me: talium est enim regnum coelorum (Lucae XVIII, 16).

6. Quare Pelagium Coelestiumque, id est, inventores vocum novarum, quae, sicut dixit Apostolus, aedificationis nihil, sed magis vanissimas consueverunt parere quaestiones (II Tim. II, 23), ecclesiastica communione privari apostolici vigoris auctoritate censemus, donec resipiscant de diaboli laqueis, a quo [k 1Kb] captivi tenentur secundum ipsius voluntatem; eosque interim Dominico ovili non recipi, [l 1Kb] quod ipsi, perversae viae secuti tramitem, deserere voluerunt. Abscidendi sunt enim, qui [m 1Kb] vos conturbant, et volunt convertere Evangelium Christi (Galat. V, 12). Simul autem praecipimus, ut quicumque [Col. 0592C] id pertinacia simili defensare nituntur, par eos vindicta constringat; non solum enim qui faciunt, sed etiam qui consentiunt facientibus (Rom. I, 32) [n 1Kb] : quia non multum interesse arbitror inter committentis animum, et consentientis favorem. Addo et amplius: plerumque dediscit errare, cui nemo consentit. Haec igitur, fratres charissimi, in supradictos maneat fixa sententia: absint atriis Domini, careant [o 1Kb] dumtaxat custodia pastorali, ne duarum ovium dira contagia [Col. 0593A] serpant forsitan per vulgus incautum, rapacique lupus corde laetetur intra ovile Dominicum tantas ovium fusas catervas, dum a custodibus dissimulanter habetur vulnus duarum. Prospiciendum est ergo, ne permittendo lupos, mercenarii magis videamur esse, quam pastores. Jubemus sane (quoniam Christus Dominus noster propria [a 1Kb] voce signavit, nolle se mortem morientis (Ezech. XXXIII, 11; II Pet. III, 9), tantum ut revertatur et vivat), si umquam ad [b 1Kb] sanum deposito pravi dogmatis errore resipuerint, damnarintque ea quorum se ipsi praevaricatione damnarunt, eis medicinam solitam, id est, receptaculum suum ab Ecclesia non negari: ne dum eos redeuntes forsitan prohibemus, [c 1Kb] vere extra ovile remanentes, exspectantis hostis rabidis faucibus [Col. 0593B] glutiantur, [d 1Kb] quas in semetipsos spiculis malae disputationis armarunt. Bene valete fratres. Data sexto kalendas Februarii (27 Jan. ann. 417), Honorio et [e 2Kb] Constantio viris clarissimis consulibus.



EPISTOLA [f 1Kb] XXXI. Rescribit Innocentius quinque episcopis, quid de eorum sententia, quid de Pelagii perfidia sentiret, se jam satis notum fecisse: haeretici hujus fautores, si Romae sint, latere; sed ubivis degant damnandos esse, eorumque saluti prospiciendum: Pelagii in Palaestina purgationem sibi valde esse suspectam; sed judices ejus nec culpare se, nec approbare; nihil opus esse ut eum Romam accersat, certe librum illius blasphemiis refertum esse: si ipse errores anathemet, [Col. 0593C] facilius revocatum iri quos seduxit; sed his saltem consulendum.


INNOCENTIUS [g 1Kb] , AURELIO, ALYPIO, AUGUSTINO, EVODIO, POSSIDIO episcopis salutem.
[Col. 0594A]

1. Fraternitatis vestrae litteras, plenas fidei, totoque religionis catholicae vigore firmatas, a duobus missas conciliis per fratrem et coepiscopum nostrum Julium pergrato suscepimus animo, quod earum tenor omnisque contextio [h 1Kb] in consideratione quotidianae gratiae Dei, et in eorum correctione qui contra sentiunt, integra ratione consistit: ut et illis omnem tollere [i 1Kb] possit errorem, et idoneum, dato quovis nostrae legis exemplo, quem sequi debeant, dignum possint praebere doctorem. Sed de his jam satis, ut opinor, supra diximus, cum vestris relationibus respondentes, rescripsimus quid vel de illorum perfidia, vel de vestra sententia sentiremus. Sed [Col. 0594B] subinde contra eos subvenit et suppeditat quod dicatur: nec potest aliquando [j 1Kb] esse quod vincat, cum tam miserum impiumque sit, quod nostrae fidei virtute et ipsa plenius veritate vincatur. Qui enim omnem vitae spem respuit atque contempsit, inimica damnabilique cor suum disputatione confundens, cum credit nihil esse quod a Deo accipiat, nec aliquid superesse quod petat ad sanandum se; qui sibi hoc abstulit, ulterius [k 1Kb] quid reliquit?

2. Si ergo sunt aliqui, quos in sui defensionem perversitas tanta [l 1Kb] devinxit, qui huic se dogmati dedant atque conjungant, sperantes hoc ad catholicam pertinere doctrinam, quod abhorrens longius et penitus approbatur adversum, [m 1Kb] affectu illorum et monitis et verbis ut laberentur inducti, quatenus ad [Col. 0594C] rectum viae tramitem redeant, festinabunt, [n 1Kb] ne diutius mentem obsidens velut eorum sensibus pastus [Col. 0595A] error invadat. Nam si Pelagius, quocumque restitit loco, eorum animos, qui facile vel simpliciter crederent disputanti, hac affirmatione decepit, [a 1Kb] seu hac illi in urbe sint, quod nescientes nec manifestare possumus nec negare, cum et si sunt lateant, nec aliquando audeant vel illum praedicantem ista defendere, vel talia [b 1Kb] aliquo nostrorum praesente jactare, et in tanta populi multitudine deprehendi aliquis facile, [c 1Kb] nec alicubi possit agnosci: sive in quovis terrarum loco degant, Dei nostri misericordia gratiaque credimus, quod facile corrigantur, audita ejus damnatione, qui fuerit pertinax et resistens hujus dogmatis auctor inventus. Nec interest ubi isti fuerint, dum ubicumque inveniri potuerint, sint sanandi.

[Col. 0595B] 3. Nobis tamen [d 1Kb] nec persuaderi potest eum esse purgatum, quamvis ad nos [e 1Kb] a nescio quibus laicis sint gesta perlata; quibus ille et auditum se crederet, et absolutum. Quae utrum vera sint, dubitamus, quod sub nulla illius concilii [f 1Kb] prosecutione venerunt, nec eorum aliquas accepimus de hac re litteras, apud quos istius rei iste praestitit causas. Quod si de sua ille potuisset purgatione confidere, hoc magis credimus quod egisset, quod multo verius esse potuerat, ut illos cogeret epistolis suis [g 1Kb] quid judicaverant indicare. Verum cum sint aliqua in ipsis posita gestis, quae objecta partim ille vitando suppressit, partim multa in se verba retorquendo tota obscuritate confudit, aliqua magis falsis argumentis, quam vera ratione [h 2Kb] ut ad tempus videri poterat, [Col. 0595C] purgavit, negando alia, alia falsa interpretatione vertendo.

[Col. 0596A] 4. Sed utinam, quod optandum est magis, jam se ille ad veram catholicae fidei viam ab illo sui tramitis errore convertat, ut cupiat velitque purgari, considerans quotidianam Dei gratiam, adjutoriumque cognoscens, ut videatur [i 1Kb] vere et approbetur ab omnibus manifesta ratione correctus, non gestorum indicio, sed ad catholicam fidem corde converso! Unde non possumus illorum nec approbare nec culpare judicium, cum nesciamus utrum vera sint gesta; aut si vera sint, illum constet magis subterfugisse, quam se tota veritate purgasse. Qui si confidit, novitque non nostra dignum esse damnatione [j 2Kb] quod dicat aut jam hoc totum se refutasse quod dixerat; non a nobis accersiri, sed ipse debet potius festinare, ut possit absolvi. Nam si adhuc taliter sentit; quando se nostro judicio, quibusvis [k 1Kb] accitus [Col. 0596B] litteris, cum sciat damnandum se esse, committet? Quod si accersiendus esset, ab iis melius fieret, qui magis proximi et non longo terrarum spatio videntur esse disjuncti. Sed non deerit cura, si medicinae praebeat ille materiam. Potest enim damnare quae senserat, ac datis litteris, erroris sui, ut regressum ad nos decet, veniam postulare, fratres charissimi.

5. Librum sane, qui ejus esse diceretur, nobis a vestra charitate transmissum evolvimus: in quo multa contra Dei gratiam legimus esse conscripta, multa blasphema, nihil quod placeret, nihil [l 1Kb] pene quod non penitus displiceret, a quovis damnandum atque calcandum, cujus similia, nisi qui ista scripserat, nemo alter in mentem reciperet atque sentiret. [Col. 0596C] Nam hoc loco de lege latius disputare, velut coram posito repugnanteque Pelagio necessarium esse non [Col. 0597A] duximus; cum vobiscum [a 1Kb] totam scientibus, parique nobiscum assensione gaudentibus colloquamur. Tunc enim melius haec exempla ponuntur, quando cum iis, quos harum constat rerum [b 1Kb] imprudentes esse, tractamus. Nam de naturae possibilitate, de libero arbitrio, et de omni Dei gratia, et quotidiana gratia, cui non sit recte sentienti uberrimum disputare? Anathemet ergo iste quae sensit: ut illi, qui ejus sermonibus fuerant praeceptisque collapsi, quid tandem habeat fides vera cognoscant. Facilius enim revocari poterunt, cum ista a suo senserint auctore damnari. Quod si ille pertinaciter in hac voluerit impietate persistere, agendum est [c 1Kb] quatenus vel iis possit subveniri, quos non suus, sed hujus magis error induxit; ne et illis haec medicina pereat, cujus iste talem non admittit nec postulat curam. (Et [Col. 0597B] alia manu:) Deus vos incolumes custodiat, fratres charissimi. Data sexto kalendas Februarias (Jan. 27, ann. 417) [d 2Kb] post consulatum gloriosissimi Theodosii augusti VII et Junii Quarti Palladii V. C.



EPISTOLA [e 1Kb] XXXII. Aurelium Innocentius familiaritae resalutat.


INNOCENTIUS AURELIO episcopo Carthaginensi.

In familiaribus scriptis dilectio vera consistit. Etenim jus firmius charitatis officia melius [f 1Kb] seorsum mercantur. Quamobrem per fratrem nostrum Julium epistolae extrinsecus missae respondere [g 1Kb] gestivi, ne apud me forsitan remaneret peculiaris negatae salutationis [Col. 0597C] offensa, frater charissime. Supradictum igitur fratrem nostrum tuae dilectioni restituo cum apostolicae sedis [h 1Kb] ad relationem duplicis synodi judicatis. Superest, ut oratus a nobis Dominus praestare dignetur, quatenus omnis Ecclesiae suae macula, continuis laboribus nostris possit abstergi. Deus te [Col. 0598A] incolumem custodiat, fratrer charissime. Data sexto kalendas Februarias [i 1Kb] .





MONITUM IN EPISTOLAS TRES SEQUENTES.

1. Tres epistolae sequentes inter pontificias litteras e veteri Vaticanae bibliothecae libro Romae primum editae, postea et a Baronio collatione earum facta cum altero codice ad annum 416 recusae sunt. Unde vero iis scribendis occasionem datam existimarit primus illarum editor, sic explicat: »Cum Joannes Hierosolymorum episcopus Origenis errores sequeretur, Hieronymus apud Bethleem degens, aliique permulti ab ejus commmunione abstinebant. Quam ob rem Joannis opera multis affecti sunt malis.« Veriorem autem illarum causam comperimus ex iis, quae Augustinus ad calcem libri de Gestis Pelagii narrat in hunc modum: »De his autem, quae post hoc judicium (Diospoli in Palaestina habitum) ibi a nescio quo cuneo perditorum, qui valde in [Col. 0598B] perversum perhibentur Pelagio suffragari, incredibili audacia perpetrata dicuntur, ut Dei servi et ancillae ad curam sancti Hieronymi pertinentes, sceleratissima caede afflicerentur, diaconus occideretur, aedificia monasteriorum incenderentur, vix ipsum ab hoc impetu atque incursu impiorum in Dei misericordia turris munitior tueretur, tacendum nobis potius video, et exspectandum quid illic fratres nostri episcopi de his tantis malis agendum existiment, a quibus eos dissimulare posse quis credat?« Ea enim quae in subjectis epistolis describuntur mala, Hieronymum minime ab Origenistis, sed a Pelagianis perpessum esse liquet.

2. Ex eadem narratione discimus, horum haereticorum in monasterium Hieronymi curae commissum irruptionem post Diospolitanam synodum contigisse. Unde illud consequens est, ut nequaquam tunc evenerit, cum Hieronymus a Joannis communione abstinebat. Anno enim 415, mense Decembri labente, celebrata est Palaestina seu Diospolitana [Col. 0598C] synodus. Ab anno autem 397, Joannem Theophili Alexandrini opera cum Hieronymo reconciliatum esse eruditi probant. (V. Tillem. tom. XII, p. 199.) Indidem quoque manifestum est, epistolas sequentes minime ante annum 416 fuisse scriptas. Sed neque hoc anno illas multo posteriores esse Joannis mors anno 417 consignata persuadet. A Baronio ad finem [Col. 0599A] anni 416 referuntur. Verum eas in annum 417 differendas esse ipsi ex epistola 33 colligendum fuit. Aurelium enim, cui inscribitur haec epistola, et per quem Hieronymus litteras suas Innocentio tradi, ac vicissim Innocentius eas quibus Hieronymo rescribebat, ipsi reddi voluit; non alium esse censet ab episcopo Cathaginensi; nec ei hac in re ullus refragatur. At vero dum Aurelius iste cum collegis anno 417 ineunte ad Innocentium contra Pelagium atque Coelestium scriberet, Hieronymum ab horum haereticorum satellitibus quidquam passum esse ignorabat. Tunc tantum in Africa pervulgatum erat, Pelagium Hierosolymis constitutum multos ibi fallere, sed multo plures, ex quibus in epistola Milevitanae synodi Hieronymus unus appellatur, »adversus eum pro gratia Christi et catholicae fidei veritate confligere.« Certe postulabat hic locus, ut et id, quod novus gratiae Christi defensor ab impiis pertulerat, adjiceretur, si facinoris tam atrocis notitia in Africam pervenisset. Non ambigendum tamen, quin [Col. 0599B] acerrimus ille Hieronymi adversus Pelagium conflictus vera exstiterit causa, cur cum eo tam crudeliter actum sit. Quamvis igitur Eustochium et Paula violentiae monasterio suo illatae causam et auctorem reticuissent, Innocentio tamen de iis, quae Pelagius Hierosolymis actitabat, praemonito hoc subodorari difficile non fuit.

3. Joannem Hierosolymitanum minacibus adeo litteris corripuit is papa, non solum, quia ejus erat tanta flagitia vel coercere vel vindicare; sed et quia eum illis favisse suspicio forte non deerat. Non latebant veteres inter illum et Hieronymum Origenis causa etsi jam pridem sopitae simultates. Fama quoque nuntiante audierat, quantum a Joanne Pelagius diligeretur. Quocirca ipsum Joannem Augustinus epist. 179, n. 1, sic alloquitur: »Pelagium vero fratrem nostrum, filium tuum, quem audio quod multum diligis;« et num. 5: »Si diligitis Pelagium, diligat vos etiam ipse, immo magis se ipsum, [Col. 0599C] et non vos fallat.«

4. Demum observamus, epistolam Innocentii ad hunc Joannem Graecam phrasim sapere: adeoque hunc papam vel Graece scripsisse, vel certe ut quod Graece scripserat in latinum converteretur, curasse, ac solam hujus Graeci textus interpretationem Latinam litterae valde tenacem ad nos pervenisse. Sane unus et alter locus, qui prima specie obscuri vel etiam manci apparent, ad Graecam phrasim exacti, statim perspicui et integri evadunt.



EPISTOLA [a 1Kb] XXXIII. Litteras Aurelio mittit Innocentius Hieronymo reddendas.
[Col. 0600A]

Dilectissimo fratri AURELIO INNOCENTIUS.

Piissimam etiam ad nos perveniendi [b 1Kb] tuam affectionem bene compresbyter noster credidit Hieronymus. Compatimur gregis nostri membro, et quod faciendum duximus, vel facere potuimus, sumus velociter exsecuti. Germanitas tua, frater charissime, citius litteras memorato (Hieronymo) reddere festinet.



EPISTOLA [c 1Kb] XXXIV. Innocentius Hieronymum, ob ea quae passus est consolatur, et quid pro tempore faciendum duxerit, ac jam fecerit, declarat.


Dilectissimo filio HIERONYMO presbytero INNOCENTIUS.
[Col. 0600B]

Numquam boni aliquid contentionem fecisse in Ecclesia testatur Apostolus; et ideo haereticorum correptiones primum fieri jubet [d 1Kb] magis, quam diuturna duci collatione. Quae regula dum negligenter [e 1Kb] aspicitur, malum non vitatur quod cavendum est, sed augetur. Tamen quoniam dolor gemitusque tuus ita quatit viscera nostra, ut [f 1Kb] ratio non tractandi consulendique sit: primum constantiae tuae alloquor fidem. Pro veritate quisque injuria, aut, ut dicis, periculo percelletur, [g 1Kb] quia exspectet beatitudinem, multis saepe narrastis, et [h 1Kb] tuarum te praedicationum bene memorem commonemus. Itaque excitati tanta malorum scena, arripere auctoritatem sedis apostolicae ad omne comprimendum nefas festinavimus; [Col. 0600C] sed in quem insurgeremus nec nomine appellatum legimus, nec criminis aliqua ratione taxatum. Quod ergo possumus, condolemus. Si deposueris autem apertam manifestamque in homines aliquos accusationem, aut judices competentes tribuam, aut si aliquid urgentius sollicitiusque a nobis fieri potest, non retardabo, fili dilectissime. Tamen episcopo fratri meo Joanni scripsi, ut circumspectius agat: ne [i 2Kb] quid circa ecclesiam sibi creditam adhuc tale [Col. 0601A] aliquid fiat, quale providere et propellere, ne accideret, vel ne accidat, etiam ipsi sit et postea molestissimum.



EPISTOLA [a 1Kb] XXXV. Joannem Hieronymum Hierosolymitanum prospicere debuisse, ne tot ac tantis malis, quibus afflictae sunt Paula et Eustochium, opprimerentur, ac nisi haec deinceps aut corrigantur, aut retundantur, rationem inde redditurum.


Dilectissimo fratri JOANNI INNOCENTIUS.

Direptiones, caedes, incendia, omne facinus, extremae [b 1Kb] clementiae generosissimae sanctae virgines Eustochium et Paula deploraverunt in locis Ecclesiae tuae perpetrasse diabolum: nomen enim hominis causamque reticuerunt. Quod etsi ambiguum non [Col. 0601B] sit [c 1Kb] a quo commissum, oportuit tamen custodire germanitatem tuam, et [d 21Kb] gregi illius sollicitius providere, ne quid hujusmodi oriretur, quod cum aliorum periculo tua lacessit negligentia [e 1Kb] admittere in gregem Domini; et tales agnas incendio, armis et persecutionibus, nudas, debiles, post suorum caedes et mortes, vix vivere audivimus. Nihil movet pietatem [f 15Kb] illam sacerdotii tui de tanta diaboli in te atque in tuos potestate admissa? in te, inquam; prorsus enim [g 1Kb] sacerdotis gravitatem condemnat tantum nefas in Ecclesia fuisse completum. Ubi provisiones tuae? ubi certe, si casus evenerant, auxilia vel consolationes, [Col. 0602A] cum plus se adhuc metuere dicant, quam conqueruntur esse perpessas? Altius censerem, si essent aliquid de hac re mecum apertius collocutae. Vide, frater, antiqui hostis insidias, et spiritu boni rectoris pervigila, ut haec, quae ad nos opinione magis, quam accusatione manifesta, delata sunt, vel corrigantur, vel retundantur: ne jus ecclesiasticum de labefactatis [h 1Kb] causas eum, qui non defenderit, praestare compellat.



EPISTOLA [i 1Kb] XXXVI. Si maritus cujus uxor in captivitatem fuerat abducta, alteram acceperit, revertente prima, secunda mulier debet excludi.


INNOCENTIUS [j 1Kb] PROBO.

[Col. 0602B] Conturbatio procellae barbaricae facultati [k 1Kb] legum intulit casum. Nam bene constituto matrimonio inter Fortunium et Ursam captivitatis incursus fecerat naevum, nisi sancta religionis statuta providerent. Cum enim in captivitate praedicta Ursa mulier teneretur; aliud conjugium cum Restituta Fortunius memoratus inisse cognoscitur (34, q. 1 et 2, c. 2; Ivo p. 8, c. 245). Sed favore Domini reversa Ursa nos adiit, et nullo diffitente, uxorem se memorati perdocuit. Quare, domine fili merito illustris, statuimus, fide catholica suffragante, illud esse conjugium, quod erat primitus [l 1Kb] gratia divina fundatum; [Col. 0603A] conventumque secundae mulieris, priore superstite, nec divortio ejecta, nullo pacto posse esse legitimum.



EPISTOLA [a 1Kb] XXXVII. 1. Si quis volens partem sibi corporis amputavit, clericus esse non potest; nolens autem potest.---II. Quod digami admitti ad clerum non possint.---III. Qui de laicis ad clerum non debeant promoveri.--- IV. Qui de laicis possint clerici fieri. Hic aperte concuba prohibetur.---V. De temporibus in cleri ordinibus immorandis.


INNOCENTIUS FELICI episcopo [b 1Kb] Nucerino.

1 Mirari non possumus, dilectionem tuam sequi instituta majorum, omniaque, quae possunt aliquam recipere dubitationem, ad nos quasi ad caput atque ad [Col. 0603B] apicem episcopatus referre, ut consulta videlicet se des apostolica ex ipsis rebus dubiis certum aliquid [c 1Kb] faciendumque pronuntiet. Quod nos et libenter accipimus, et dilectionem tuam memorem canonum comprobamus.

2. Scripsisti ergo, quod fervore fidei, quo polles, et amore sanctae plebis, vel reparaveris ecclesias Dei, vel novas quasque construxeris: sed in his clericos, quos constituas, non habere, aliquos vero mutilos, aliquos digamos esse. Ad quod stupuimus, prudentem virum de his voluisse consulere, quae omnibus sunt certa ratione comperta. Ergo non quasi ignorantibus dicimus; sed in aliis forsitan occupatos, istud oblitos vos esse dicimus.



CAP. I.

3. Qui igitur partem cujuslibet digiti [Col. 0603C] sibi ipse volens abscidit, hunc ad clerum canones non admittunt (Dist. 55, c. 6; Concil. Tribur. c. 33, Nicaen. c. 1) Cui vero [d 1Kb] casu aliquo contigit, dum aut operi rustico curam impendit, aut aliquid faciens, se non sponte percussit, hos canones praecipiunt et clericos fieri, et si in clero fuerint reperti, non abjici. In illis enim voluntas [e 1Kb] judicata est, quae sibi ausa fuerit ferrum injicere, quod scilicet et alii [Col. 0604A] id facere dubitare non possit: in istis vero casus veniam meruit.



CAP. II.

4. De [f 1Kb] digamis autem nec consuli debuit, quod manifesta sit lectio Apostoli, unius uxoris virum ad sacerdotium sive ad clericatum admitti debere, et hanc ipsam tamen si virginem accepit (I Tim. III, 2). Nam ea, quae habuerit ante virum, licet defunctus sit, tamen si clerico postea fuerit copulata, clericus, qui eam acciperit, esse non poterit, quia in lege cautum est, non viduam, non abjectam habere posse conjugem sacerdotem (Levit. XXI, 13).



CAP. III.

5. De laicis vero religio tua consuluit, quos canones ordinare prohibeant (Vide concil. Sardic. c. 13). Certum est quidem, hoc regulas ecclesiasticas continere: sed non ita definitum est, ut de [Col. 0604B] omnibus sit laicis constitutum. Neque enim clerici nasci, et non fieri possunt: sed (Dist. 51, c. 2; Ivo. p. 6, c. 95) designata sunt genera, de quibus ad clericatum pervenire non possunt, id est, si quis fidelis militaverit, si quis fidelis causas egerit, hoc est, [g 1Kb] postulaverit, si quis fidelis administraverit. De curialibus autem manifesta ratio est; quoniam etsi inveniantur hujusmodi viri, qui debeant clerici fieri, tamen quoniam saepius ad curiam repetuntur, cavendum ab his est (Vide supra epist. 2, n. 14) propter tribulationem, quae saepe de his Ecclesiae provenit.



CAP. IV.

6. Laici vero, qui habentes uxores baptizati sunt, ac sic se instituerunt, ut opinio eorum in nullo vacillet, ut aut clericis juncti sint, aut monasteriis, [Col. 0604C] ex quo baptizati sunt, haeserint, et si non [h 1Kb] concubam, non pellicem noverint, si in omnibus [i 1Kb] bonis operibus vigilaverint, non prohibentur hujusmodi ad clericatus sortem assumi. CAP. V.---Ita sane, ut in eos tempora a majoribus constituta serventur (V. Siric. epist. 1, n. 13, et Zosim. epist. 9, n. 5). Nec cito quilibet lector, cito acolythus, cito diaconus, cito sacerdos fiat: quia in [j 1Kb] minoribus officiis [Col. 0605A] si diu perdurent, et vita eorum pariter et obsequia comprobantur, ut ad sacerdotium postea emensis stipendiorum meritis veniant, nec praeripiant quod vita probata meretur accipere.

7. Quoniam ergo certa definitione monstratum est, qui debeant admitti, quive reprobari: ex his omnibus, quos videt dignatio tua non posse reprobari, eligere debebis quos clericos facias. Si enim NULLAM GRATIAM hominibus aut beneficium praestare velimus, tales invenire possumus, de quorum assumptione nec incurrere scandalum, nec erubescere valeamus.



EPISTOLA [a 1Kb] XXXVIII. Ut ii, qui in presbyterio filios genuerunt, removeri ab officio debeant.


INNOCENTIUS MAXIMO et SEVERO episcopis per Brittios.

[Col. 0605B] Ecclesiasticorum canonum norma nulli esse debet incognita sacerdotum: quia nesciri haec a pontifice satis est indecorum, maxime cum a laicis religiosis viris et sciatur, et custodienda esse ducatur. Nuper quidem (Dist. 81, c. 6). Maximilianus filius noster agens in rebus [b 1Kb] cujusmodi querelam detulerit, libelli ejus series annexa declarat. Qui zelo fidei ac disciplinae ductus, non patitur Ecclesiam pollui ab indignis presbyteris, quos in presbyterio filios asserit procreasse. Quod non licere exponerem, nisi nossem vestram prudentiam legis totius habere notitiam. Et ideo, fratres charissimi, libelli, qui subjectus est, tenore perspecto, eos qui talia perpetrasse dicuntur, jubebitis in medio collocari; discussisque objectionibus, quae ipsis presbyteris impinguntur, [Col. 0605C] [c 1Kb] si convinci potuerint, a sacerdotali removeantur officio: quia qui sancti non sunt, sancta tentare non possunt; atque alieni efficiantur a ministerio, quod vivendo illicite [d 1Kb] polluerunt. Miramur autem haec eorum dissimulare episcopos, ut aut connivere, aut nescire esse illicita judicentur.



EPISTOLA [e 1Kb] XXXIX. Quod post poenitentiam nullus ad clerum possit admitti.
[Col. 0606A]

INNOCENTIUS AGAPITO, MACEDONIO et [f 1Kb] MARIANO epicopis Apulis.

Multa in provincia contra canones ecclesiasticos decretaque majorum usurpari a plurimis, et relationes diversorum, et suggestiones fidissimae retulerunt: quae quidem possent facile resecari, si episcopi in his non invenirentur auctores, qui dum aut amicis aut obsequentibus gratiam praestare nituntur, religionem violant, ordinesque corrumpunt. Ac sic evenit, ut indigni quique honores suscipiant ecclesiasticos, et admittantur ad clerum, qui nec inter laicos quidem dignum locum habere mererentur: sicuti in nunc dato nobis libello monstratum est, [Col. 0606B] Modestum quemdam multis criminibus involutum, propter quae etiam poenitentiam egisse dicitur, non solum clericum effectum, quod non licet, verum etiam ad episcopatus apicem eum tendere; cum canones apud Nicaeam constituti, poenitentes etiam ab infimis officiis clericorum [g 2Kb] excludant (Dist. 50, c. 60; Nic. conc. c. 10). Et ideo, fratres charissimi, perspecto tenore libelli, eum jubebitis praesentari: ac si vere constiterit talem, qualem libellus affirmat, non solum [h 1Kb] ab ambitione, sed etiam a clericatus removeatur officio.



EPISTOLA [i 1Kb] XL. In paroeciam alienam invadere, aut quidquam in ea, inconsulto ipsius episcopo, agere non licere.


INNOCENTIUS [j 1Kb] FLORENTINO episcopo Tiburtinensi.

[Col. 0606C] Non semel, sed aliquoties clamat Scriptura divina transferri non oportere terminos a patribus constitutos: quia nefas est, si quod alter semper possederit, alter invadat, quod tuam bonitatem frater et coepiscopus noster Ursus asserit perpetrasse. Nam Nomentanam sive [k 1Kb] Feliciensem paroeciam, ad suam [Col. 0607A] [a 2Kb] dioecesim a majoribus pertinentem, invasisse te, atque illic divina celebrasse mysteria, inconsulto eodem ac nesciente, non sine dolore conquestus est. Quod si verum est, non leviter te [b 1Kb] incurrisse cognoscas. Unde si declinare cupis tantae usurpationis invidiam, nostris litteris admonium te convenit abstinere. Certe si aliquid tibi credis justitiae suffragari, integris omnibus, et in pristino statu manentibus, post dies venerabiles Paschae adesse debebis, ut [c 1Kb] memorati possis intentionibus respondere: partibusque in medio collocatis, quid antiquitas aut veritas habeat, requiramus.



EPISTOLA [d 2Kb] XLI. Ut Laurentius haereticos Photini venena sectantes curet expelli.


[Col. 0607B] INNOCENTIUS LAURENTIO episcopo [e 1Kb] Seniensi.

Diu mirati sumus, dilectionis tuae litteris lectis, haereticos Photini venena sectantes in territorio dilectionis tuae non solum esse, sed et publice sibi conventicula in aliquorum possessionibus praeparare; cum de toto pene orbe nusquam tam multi, quam apud vos, delegerint habitare. Quorum doctrinae nefariae auctor Marcus, dudum de Urbe pulsus, temeritatis tantae ductus est audacia, ut primum sibi inter eos vindicet locum. Sed ne ulterius debacchandi habeant facultatem, et animas simplicium ac [f 1Kb] rusticanorum secum in gehennam, cui destinati sunt, trahant, actum est adversus eos a [g 1Kb] defensoribus Ecclesiae nostrae, quo eos possint expellere: [Col. 0608A] ut qui Christum Deum ex Patris substantia ante saecula negant genitum, hi cum Judaeis, qui ejus deitatem negaverunt, et nunc usque negant, participium habeant damnationis. Tuum est, trater charissime, quae praecepta sunt, non segnius agere: ne plebem tibi creditam dissimulatione deperdas, et incipias Deo de perditis reddere rationem.





EPISTOLA XLII. SEU LITTERARUM PELAGII AD PAPAM INNOCENTIUM, POST MORTEM EJUS, SED CUM EUM DEFUNCTUM NESCIRET, SCRIPTARUM FRAGMENTA.

1. In his, teste Augustino (Lib. de Gratia Christi, c. 30), Pelagius dicit, esse de quibus eum homines infamare conantur: unum, quod neget parvulis baptismi sacramentum, et absque redemptione [Col. 0608B] Christi aliquibus coelorum regna promittat: aliud, quod ita dicat posse hominem vitare peccatum, ut Dei excludat auxilium, et in tantum libero confidat arbitrio, ut gratiae repudiet adjutorium.

2. Prosequitur Augustinus (Ibid., c. 31): His cum invidiosas de inimicis suis admiscuisset querelas, ad rem ita venit: Ecce apud beatitudinem tuam epistola ista me purget, in qua pure atque simpliciter ad peccandum et ad non peccandum integrum liberum arbitrium habere nos dicimus, quod in omnibus bonis operibus divino adjuvatur semper auxilio.

3. Deinde, inquit Augustinus (Ibid.,), cum de hominis conditione, et ad peccandum atque non peccandum naturali ejus possibilitate quaedam interposuisset, adjunxit: [Col. 0609A] Quam liberi arbitrii potestatem dicimus in omnibus esse generaliter, in Christianis, in Judaeis atque Gentilibus. In omnibus est liberum arbitrium aequaliter per naturam: sed it, solis Christianis juvatur a gratia. In illis nudum et inerme est conditionis bonum: in his vero qui ad Christum pertinent, Christi munitur auxilio. Illi ideo judicandi atque damnandi sunt, quia cum habeant liberum arbitrium, per quod ad fidem venire possent, et Dei gratiam [a 1Kb] promereri, male utuntur libertate concessa. Hi vero remunerandi sunt, qui bene libero utentes arbitrio, merentur Domini gratiam, et ejus mandata custodiunt.

4. Item adversarios suos ad librorum, quos pridem conscripserat, lectionem provocabat his verbis [Col. 0609B] (Ibid., c. 35): »Legant illam epistolam [b 1Kb] , quam ad sanctum virum Paulinum episcopum ante duodecim fere annos scripsimus, quae trecentis forte versibus nihil aliud quam Dei gratiam et auxilium confitetur, nosque nihil omnino boni facere posse sine Deo. Legant etiam epistolam [c 1Kb] ad sanctum Constantium episcopum (Ibid., c. 36), ubi breviter quidem, sed plane libero hominis arbitrio Dei gratiam auxiliumque conjunxi. Legant etiam quam [d 1Kb] ad sacram Christi virginem Demetriadem in Oriente conscripsimus (Ibid., c. 37): et invenient nos ita hominis laudare naturam, ut Dei semper gratiae addamus auxilium. Legant etiam recens meum [e 1Kb] opusculum (Ibid., c. 41), quod pro libero nuper arbitrio edere compulsi sumus: et agnoscent quam inique nos negatione [Col. 0609C] gratiae infamare gestierint, qui per totum pene ipsius textum operis perfecte atque integre et liberum arbitrium confitemur et gratiam.«

[Col. 0610A] 5. Sed et ab his litteris ad fidei suae librum, quem iis subnexuerat, vult transire lectorem (Ibid., c. 32). Is porro fidei liber totus insertus Sermoni alias Augustini de Tempore 191, nunc append. 236, n. 2 et seqq. ac praeterea seorsim editus est in appendice to. X novae editionis ejusdem sancti, pag. 96, sicut et apud Hieronymum, cui olim ascriptus fuerat.

6. Praeterea in litteris illis, »quas,« inquit Augustinus (lib. de Peccato origin., n. 19, 20 et 21), »Romam misit ad beatae memoriae papam Innocentium, et quoniam in corpore eum non invenerunt, sancto papae Zosimo datae sunt, et ad me directae, hoc est in eadem epistola, querebatur« se ab hominibus [f 1Kb] infamari, quod neget parvulis baptismi sacramentum, et absque redemptione Christi aliquibus [Col. 0610B] coelorum regna promittat.« Et cum dixisset, »numquam se vel impium aliquem haereticum audisse, qui hoc de parvulis diceret,« subjiciebat: »Quis enim ita evangelicae lectionis ignarus est, qui hoc non modo affirmare conetur, sed qui vel leviter dicere aut etiam sentire possit? Deinde quis tam impius, qui parvulos exsortes regni coelorum esse velit, dum eos baptizari et in Christo renasci [g 1Kb] vetat, et in perpetuam certamque vitam renasci [h 1Kb] vetet eum, qui natus sit ad incertam.«

7. Simul cum Pelagii praedictis litteris ac libello fidei ad Innocentium missa est, simulque Innocentii successori Zosimo reddita epistola Praylii Hierosolymitani episcopi, de qua hoc unum a Zosimo discimus, quod in ea Praylius Joannis successor causae [Col. 0610C] Pelagii enixius adstipulator intervenit (Epist. 3, n. 2).

8. Qui autem praedicta legerit litterarum Pelagii [Col. 0611A] fragmenta, necnon Augustini, qui omnes vafri hujus haeretici artes ac subterfugia probe noverat, subnexas observationes expenderit, audieritque simul eumdem Hierosolymitani antistitis commendatione probatum atque laudatum esse; is sane Zosimum, simpliciter verba illius ut sonabant accipientem, decipi ab eo potuisse minus mirabitur.





MONITUM IN FRAGMENTUM SEQUENS.
(Spicileg. Maii, tom. III.)

Superioribus epistolis Innocentii I vulgatis saepe subnectimus latiorem partem ex ejus inedita epistola ad Severianum Gabalorum episcopum. Equidem in codice Arabico non Gabala sed Haiala scribitur, quae lectio vim quamdam accipit ex eo quod Aila episcopalis est urbs Palaestinae apud Lequinium Or. ch. t. III, p. 758; sed tamen in paucissimis quos [Col. 0611B] Lequinius novit ejus urbis episcopis, Severianus non censetur. Statim igitur de Severiano Gabalorum, urbis item Syrae, episcopo cogitavi, qui contemporaneus fuit Innocentio; quodque magis interest in notitia epistolarum Innocentii deperditarum apud Constantium p. 921 cognoscimus, inter Severianum et Innocentium epistolas missitatas fuisse. Praeterea paulo infra in codice Arabico fragmentum item Severiani legitur, quo loco non Haiala, sed Gabala sedes ejus episcopalis dicitur. Mendum igitur Arabici codicis ex litterulae similitudine coortum est. Hoc ergo epistolare Innocentii fragmentum ab Arabe homine nobis conservatum gratanter accipiamus.



EPISTOLA XLIII. SEU FRAGMENTUM EPISTOLAE QUAM AD SEVERIANUM EPISCOPUM SCRIPSIT INNOCENTIUS UNUS EX PRIMIS ROMAE EPISCOPIS.

[Col. 0611C] Cum divinum e coelis Verbum advenit, et in Virginis sanctae Mariae visceribus, de qua carnem sumpsit, habitavit, nequaquam corpus suum de coelo [Col. 0612A] secum detulit, neque suam in terris divinitatem adeptus est; sed ipse Deus erat, ipse corpus suum in Virginis utero efformavit; neque ullum in suo corpore conficiendo socium habuit, sed unus ipse confecit. Confitemur autem in omnibus quae ab humanitate fiebant, comitem fuisse divinitatem, quae nullo umquam vel minimo temporis articulo ab humanitate sejuncta fuit. Confitemur etiam, eo ipso tempore quo noster e coelis Servator advenit, atque in Virginis Mariae uterum descendit, divinitatem cum humanitate conjunxisse, quae numquam ulla in re vel actione divisae fuerunt, quandoquidem indivisibiles erant. Ac veluti ejus divinitas fine caret, ita et ejusdem humanitas post resurrectionem in aeternum manet. Lac de femina suxit, nihilominus divinitas [Col. 0612B] atque humanitas unum (Christum) constituebant. Nec quisquam putet, quo tempore divinum in terris Verbum ad suscipiendum abs Joanne baptismum accessit, tunc initium divinitatis ejus fuisse, cum videlicet vocem Patris e coelo exeuntem Joannes audivit. Haud sane ita res se habet; verum ipso temporis articulo, quo in uterum Virginis descendit, unum cum corpore et divinitate individuum effectum est; fuitque divinitas corporis consors, atque immutabili quadam ratione et inseparabili facta est unica unitas. Divinitas ab humanitate non est sejuncta. Christo in cruce existente, divinitas ab ejus humanitate non secessit. In coelum ascendit cum corpore quod de Virgine Maria sumpsit, atque ad optimi Patris sui dexteram sedit. Haec fides nostra [Col. 0612C] est. Qui autem non ita credunt, eos catholica Ecclesia expellit, immo auctor ejusdem Deus excommunicat. Laus Deo in aeternum! Amen.




[Col. 0611]
APPENDIX AD EPISTOLAS S. INNOCENTII I PAPAE. NOTITIA EPISTOLARUM NON EXSTANTIUM, QUAE AD INNOCENTIUM ATTINENT.
(D. Coust. Epist. Rom. Pontif. tom. I.)

[Col. 0611D] 1. Anno 404, mense Aprili. Litterae Theophili adversus Joannem Chrys.---Theophilus Alexandrinus episcopus epistola ad Innocentium scripta, et per Alexandrinum lectorem delata, Joannem a se depositum referebat. Quam epistolam, inquit Palladius, Dial. c. 1, pag. 9, cum legisset »beatus papa Innocentius, parum abfuit, quin temeritatem Theophili atque superbiam condemnaret, quod et solus scripsisset, nec claram ejus rei notitiam misisset, nec cur aut quibuscum Joannem deposuerat indicasset.« Haec epistola prima ex iis fuit, quas Innocentius de Joannis causa, postquam ille ab episcopatu dejectus [Col. 0612D] est, accepit. Quapropter statim a Joannis depositione, post tumultum magno sabbato in Ecclesia Constantinop. excitatum, hoc est mense Aprili anni 404, scripta jure existimetur. Ad hanc epistolam, aut ad alteram, de qua num. 4 dicturi sumus, referendum videtur, quod Palladius pag. 151 de Theophilo scribit: »Is in sua ad Innocentium papam epistola, vituperans beatum Joannem, Epiphanium nominat sanctissimum, quem inquit, antea probris affecerat ut haereticum aut schismaticum.«

2. Eodem tempore. Epistolae tres in gratiam Joannis. ---Triduo postquam proximae Theophili litterae [Col. 0613A] Innocentio redditae sunt, inquit Palladius, pag. 9 et 10, »quatuor episcopi e partibus Joannis viri religiosi, Pansophius Pisidiae, Pappus Syriae, Demetrius Galatiae secundae, Eugenius Phrygiae tres epistolas (Innocentio) tradiderunt, unam Joannis episcopi, alteram 40 episcoporum de communione Joannis, tertiam cleri Joannis, omnes inter se consentientes, et indisciplinatorum quorumdam tumultum significantes.« E tribus illis epistolis sola Joannis, id est superior quarta, ad nos pervenit. Si autem tres inter se consentiebant, ex eo quod in epistola Joannis etiamnum legimus, non latet omnino quid in aliis duabus efferebatur.

3. Anno 404, circa Junium. Innocentii communicatoriae litterae ad utramque partem.---Tunc Innocentius [Col. 0613B] paci prospiciendum ratus, donec ejus firmandae tempus affulgeret, duas scripsit epistolas, unam Theophilo eique adhaerentibus, et alteram Joanni ac sociis quibus quidem litteris utrique parti communionem suam impertiebat. De illis Palladius, cap. 3, pag. 22 et 23, hoc tantum memoriae commendavit: »Ad haec beatus Innocentius utrique parti pares litteras communionis misit, improbans judicium quod a Theophilo factum videbatur, dicens debere aliam cogi synodum irreprehensibilem Occidentalium et Orientalium; primum quidem secedentibus ab illo consessu amicis, deinde et inimicis; a neutris enim ut plurimum rectum proficisci judicium.« Quae autem ad partes Joannis scripta erat, a Demetrio Pisinuntis in Galatia secunda metropolitano episcopo, qui novissime [Col. 0613C] cum Pansophio, Pappo et Eugenio Romam venerat, perlata est. Eugenium vero hac occasione Orientem percurrisse, atque istis Innocentii papae litteris ostensis Romanorum cum Joanne episcopo communionem probasse Palladius, pag. 27, tradit. Hae litterae ab Innocentio brevi intervallo postquam superiores seu Theophili, seu Joannis ejusque partium accepit, transmissae sunt.

4. Circa idem tempus litterae Theophili contra Joannem.---Exinde Innocentio redditae sunt iteratae Theophili Alexandrini episcopi litterae, de quibus Palladius haec habet: Paucis post diebus, quam Innocentius proxime dictas epistolas scripsisset, »advenit quidam Theophili presbyter Petrus cum Martyrio ecclesiae CP. diacono, qui reddiderunt Theophili [Col. 0613D] litteras cum quibusdam gestis, in quibus Joannes a triginta sex episcopis, quorum viginti novem Aegyptii, et aliarum regionum septem erant, condemnatus videbatur.« His autem actis perlectis, eodem Palladio teste, »nullas graves esse accusationes, neque Joannem adfuisse, neque coram reprehensum esse« Innocentius comperit. Litteris illis quid rescripserit is papa, in ejus epistola 5 legere est.

5. Anno 404, mense Junio. Litterae pro Joanne.--- Vix dimiserat Innocentius Petrum et Martyrium, qui proximam Theophili epistolam attulerant, cum viginti quinque episcoporum ac paulo amplius, qui de Joannis synodo erant, litteras accepit. Quippe, inquit Palladius, pag. 24, »modico post tempore advenit [Col. 0614A] presbyter Constantinopolitanae Ecclesiae Theotecuus nomine, reddens epistolas synodi Joannis viginti quinque episcoporum aut paulo plus, quibus docebant et Joannem militari manu urbe expulsum, et Cucusum in exsilium esse missum, atque succensam esse ecclesiam.« Porro hoc incendium anno 404, Junii 20 die, contigisse memoratur. Ex quo sequitur, ut eodem mense exeunte litterae illae conscriptae fuerint. In Codice Theod. lib. XVI, tit. 2, lex 37 exstat, mensis Augusti 29 die data, qua cum plurimi Joannis clerici hujus incendii causa custodiae traditi fuissent, atque inquisitione facta nullus inventus esset reus, illos Arcadius relaxari jussit.

6. Eodem tempore, Joannis adversarii scribunt.--- Paulo post Acacii, Pauli, Antiochi, Severiani ac [Col. 0614B] paucorum aliorum litteras (Pallad. pag. 25), »in quibus calumniabantur Joannem, quasi ecclesiam incendisset, ad Innocentium« pertulit homuncio Paternus nomine, omni contumelia dignus, nec ad eas Innocentius respondere dignatus est.

7. Eodem tempore, Afri Innocentio legatos suos commendant.---Ad idem tempus attinent Carthaginensis concilii, anno 404, VI kalendas Julias, habiti ad Innocentium papam litterae, Cod. can. eccl. Afric. sub finem cap. 93 memoratae. Ubi enim hoc concilium legationem decrevit ad imperatores mittendam, qua leges ad reprimendam Donatistarum petulantiam rogarentur, statim addit: »Litterae etiam ad episcopum Romanae Ecclesiae pro legatorum commendatione mittendae.« Tum legati destinati [Col. 0614C] Theasius et Evodius, iisque datae quatuor epistolae, quas Possidius in catalogo epistolarum Augustini sic continua serie recenset: »Innocentio episcopo, imperatoribus, Stilichoni, praefectis Italiae.« Unde litteras illas ab Augustino conscriptas esse colligitur.

8. Circa mensem Augustum rescribit Innocentius episcopis synodi Joannis.---Innocentius Theotecno, qui episcoporum synodi Joannis epistolas ipsi attulerat, litteras ad Joannem ac caeteros communionis ejus socios reddidit, quibus »eos cum lacrymis bono animo esse hortabatur: siquidem opem illis ferre, quia potentes ad malum obstarent, non posset.« Sic porro loquebatur Innocentius, quia manifesta Honorii et Arcadii dissidia impedimento erant, quominus [Col. 0614D] concilium, in quo malis Ecclesiae remedium quaerendum erat, convocaretur. Theotecnus autem episcoporum synodi Joannis epistolas ad Innocentium perlaturus, post 24 mensis Junii diem Constantinopoli Romam profectus fuerat: adeoque nec quod illis rescripsit Innocentius, citius mense Augusto subsequente tradi eidem potuit.

9. Anno 404, circa Novemb., Porphyrii ad Innocentium litterae.---Cum in Armenia exsularet Joannes Chrysostomus, accidit ut Flavianus Antiochensis episcopus moreretur (Pallad. pag. 144). Tum Porphyrius in ejus locum ab Acacio, Severiano et Antiocho ordinatus, de ordinatione sua Innocentium statim certiorem fecit. Verum, Palladio teste, pag. [Col. 0615A] 141, Innocentii responso dignus habitus non fuit. Quam perversi fuerint illius mores, fuse idem Palladius, pag. 142 et seq. exponit. Ex Arcadii autem constitutione, quae Codici Theod. lib. XVI, tit. 4, leg. 6, inserta est, Porphyrium anno 404, ante 18 mensis Novembris diem ordinatum fuisse constat.

10. Anno 405, Innocentius ad Afros rescribit, ejusque litterae in concilio recitantur.---In concilio Carthaginensi, quod anno 405, X kalendas Septembris, celebratum est, recitatae sunt Innocentii litterae, quibus cavebatur ne ad transmarina episcopi facile pergerent (Cod. can. eccl. Afr., c. 94). Hae Roma in Africam relatae creduntur per Theasium atque Evodium, qui mense Junio anni 404 ad imperatorem cum litteris ad Innocentium legati fuerant. Ubi vero [Col. 0615B] recitatae sunt praedicatae Innocentii litterae, »hoc ipsum,« quod in illis praescribebatur, »episcoporum sententiis confirmatum fuit.« Jam antea in Sardicensi concilio, can. 8, maxime propter Afros decretum fuerat, »ne episcopi ad comitatum accedant, nisi forte ii qui religiosissimi imperatoris litteris invitati fuerint vel vocati,« cum videlicet expostulasset Gratus Carthaginensis episcopus, quod ea de re sua ipsius consilia spernerentur. Ne tamen hinc communes ecclesiarum utilitates negligi contingeret, addidit eadem synodus, can. 9, ut si episcopi preces pro viduis aut pupillis aliisve iniqua vi oppressis offerendas haberent, non perferrent ipsi per se, sed »per diaconos suos eas destinarent.« Quocirca praedictum concilium, in quo recitatae sunt Innocentii [Col. 0615C] litterae, »ut propter gratiarum actionem et exclusionem Donatistarum duo clerici ecclesiae Carthaginensis (non duo episcopi) ad comitatum mittantur,« constituit.

11. Circa initium ann. 405, Exsuperii epistola.---Ad anni 405 initia pertinere videtur Exsuperii Tolosani episcopi epistola varias complectens quaestiones, quibus Innocentius per epistolam 6 satisfacit.

12. Quindecim episcoporum ad Innocentium litterae.---Circa idem tempus accepit Innocentius episcoporum quindecim e synodo Joannis litteras, quas Palladius, pag. 26, memorat his verbis: »Post Cyriacum advenit Eulysius episcopus Apameae Bithyniae, reddens litteras quindecim episcoporum e synodo Joannis, in quibus et priorem et praesentem [Col. 0615D] totius Constantinopolis direptionem describebant.« Quibus verbis proxime praemittit Palladius, Eulysium Synnadorum episcopum, nullas quidem ferentem epistolas, sed ad ea quae gerebantur enarranda idoneum, Romam confugisse, commotum videlicet iniquitate imperialis praecepti, quo edicebatur: »Si quis non communicet Theophilo, Arsacio et Porphyrio, ille quidem episcopatu arceatur, ac simul amittat quam visus fuerit habere substantiam pecuniarum.« Unde tempus expiscari licet, quo litterae illae Innocentio redditae sunt. Vel enim ibi indicatur Arcadii praeceptum »de his, qui ab Arsacii, Theophili, Porphyrii reverentissimorum sacrae legis antistitum communione dissentiunt, ab Ecclesia procul dubio [Col. 0616A] repellendis« (Cod. Th. lib. XVI, tit. 4, leg. 6), vel aliquod posterius, in quo priori poenae adjecta sit mulcta pecuniae. Atqui Arcadii constitutio ad rectores provinciarum data legitur XIV kalendas Decembris CP. Honorio et Aristenaeto coss., hoc est anno 404, mensis Novembris 18 die. Ex quo praedictas quindecim episcoporum litteras Innocentio ante initium anni 405 reddi nequivisse conficitur, tametsi eas existimare liceat circa exitum anni 404 conscriptas.

13. Anysii Thessalonic. episcopi ad Innocentium epistola.---Idem Eulysius simul ad Innocentium attulit epistolam »Anysii optimi senis,« ut loquitur Palladius, pag. 27, »qui Romanae Ecclesiae (in causa Joannis) judicio stare se scribebat.«

14. Edictum contra clericos qui cum Joanne communicabant.---Elapso [Col. 0616B] mense post adventum Cyriaci Synnadorum episcopi, Romam item accessit Palladius Helenopolis episcopus, Lausiacae scriptor, exemplum ferens edicti, quod Palladius alter in Vita Chrysostomi, pag. 27, sic exprimit: »Quicumque occultaverit omnino episcopum aut clericum qui communicet cum Joanne, domus ejus publicetur.« Quibus verbis eum notare ac summatim perstringere illud arbitramur, quod Arcadius, anno 404, Augusti 29 die sanxit in hunc modum: »Nec proscriptionis periculo domus careant, quas episcopos vel clericos peregrinos post publicationem edictorum et nostrae serenitatis affatus probabitur suscepisse: pari forma servanda, si quae domus cives clericos nova ac tumultuosa conventicula extra ecclesiam celebrantes [Col. 0616C] susceperint« (Cod. Th. lib, XVI, tit. 2, leg. 37).

15. Cleri CP. ad Innocentium litterae.---Post Palladii in Urbem ingressum, eodem devenere »Germanus presbyter et Cassianus viri religiosi litteras totius cleri Joannis (Innocentio) reddentes (Pallad. pag. 27), quibus scribunt suam ipsorum Ecclesiam vim atque tyrannidem perpessam esse, episcopo suo militari manu ejecto, inque exsilium acto per factionem Acacii Beroeae episcopi, Theophili Alexandrini, Antiochi Ptolemaidis, et Severiani Gabalorum.« Ab istarum litterarum exordio pii illi clerici plura proferebant Scripturarum testimonia, in quibus consolationem habere se testificabantur. Deinde ubi episcoporum, qui Joanni adversabantur, violentiam, necnon canones, quibus facinora sua tueri conabantur, [Col. 0616D] exposuerant, quid de canonibus illis sentiendum esset, expetebant. Ipsis rescripsit Innocentius, ejusque epistola, nempe septima, ad nos pervenit.

16. Aliquanto post delatae tum episcoporum Cariae, tum presbyterorum Antiochiae litterae.---Demetrius Pesinuntis episcopus, cum Orientem peragrasset, Romam denuo post Germani et Cassiani adventum rediisse a Palladio narratur cum litteris tum episcoporum Cariae, »quibus illi Joannis communionem complectuntur,« tum presbyterorum Antiochiae, »quibus Romanorum,« in retinenda videlicet ejusdem Joannis communione, sequuntur disciplinam, et Porphyrii ordinationem contra jus et fas factam deplorant« (Pallad. pag. 28). Nempe, uti Palladius, [Col. 0617A] pag. 145 et 146, narrat, Porphyrius missis ad Comitatum et potentiores episcopos pecuniis effecerat, ut Constantius, qui inter caeteros presbyteros eminebat, tamquam populorum perturbator relegaretur. Alios vero presbyteros atque clericos in custodiam mitti curaverat. Tum prima die celebritatis ludorum Olympiorum, cum civitas omnis ad suburbana athletas spectatura transisset, in ecclesiam irrupit; ibique cum Acacio, Severiano et Antiocho episcopis, quos apud se absconderat, ac paucis clericis »clam ordinatus est clausis januis, et tanta cum festinatione, ut ne precationem quidem ad finem perduxerint, metuentes ne deprehenderentur.«

17. Anno 405 jam labente, Innocentius ad Honorium scribit de misero Ecclesiarum statu.---Subinde [Col. 0617B] Domitianus presbyter et oeconomus ecclesiae Constantinopol., necnon Vallagas Nisibenus presbyter, qui et monasteriorum Mesopotamiae afflictionem narrabat, acta tradunt Innocentio Optati praefecti, quibus honestae mulieres ecclesiae CP. diaconissae e genere consulum ad eum ducere cogebantur, aut communicare cum Arsacio in locum Joannis subrogato, aut fisco ducentas auri libras dare (Pallad. pag. 28). Tum Innocentius, tot ac tanta sustinere amplius non valens mala, epistolam ad Honorium imperatorem scripsit, in qua singillatim quid ferrent litterae, quas de ecclesiae CP. aliarumque misero statu a diversis acceperat, exposuit.

18. Paulo post synodus episcoporum Italiae cogitur.---Honorius vero statim ut hanc Innocentii [Col. 0617C] epistolam accepit, ut Palladii verbis utar (Pal. pag. 29), »Occidentalium synodum cogi, eosque cum unam simul sententiam tulissent, ad suam pietatem referre jubet.« Moxque »episcopi Italiae congregati Imperatorem orant, scribat fratri suo et consorti imperii Arcadio, ut praecipiat Thessalonicae synodum fieri, quo facilius utraque pars Orientis et Occidentis concurrere valeat, ac synodus non tam episcoporum numero, quam sententiae gravitate perfecta, certum et indubitatum judicium ferat.« Tunc celebrata quidem fuit synodus, sed ubi habita sit, Palladius non indicat. Tantum scimus ejus definitionem iis omnino consentaneam esse, quae Innocentius ab initio perturbationis hujus ac deinceps, ut supra, n. 3, et epist. 5 et 7 videre est, constanter censuerat. Unde [Col. 0617D] aut eum praefuisse huic synodo, aut nihil in ea nisi ex ejus sententia actum esse conficitur.

Circa exitum anni 405, Honorius Innocentio scribit.---Proximae synodi decreto morem gerens Honorius, semel et bis ad Arcadium scribit: sed cum nihil proficeret, ac de tertia epistola ad eumdem mittenda cogitaret, scribit et ad Innocentium, ut »mittat quinque episcopos, ac Romanae Ecclesiae presbyteros duos cum uno diacono, qui eam ferant (Pallad. pag. 29).« Ejus petitioni quomodo paruerit Innocentius, prima in ipsius epistolam 9 annotatione exposuimus.

19. Anno 406, Innocentius Arcadio scribit.---Innocentius non solum Honorio legatos, quos expetebat, [Col. 0618A] dedit, Aemilium scilicet Beneventi episcopum, Cythegium et Gaudentium item episcopos, una cum Valentiniano et Bonifacio presbyteris, necnon uno Romanae Ecclesiae diacono cujus nomen siletur; sed et epistolam ipsis tradidit ad Arcadium imp. perferendam. Simul acceperunt iidem legati cum Honorii epistolam quam etiamnum habemus, tum Chromatii Aquileiensis, Venerii Mediolanensis, aliorumque Italiae episcoporum ad eumdem imperatorem litteras. Quo tempore suscepta sit illa legatio conjicere licet ex verbis legatorum, qui ubi se ad urbem regiam appulisse, statimque in suburbano detentos, ac triduo post dimissos, in maritimo Thraciae castro conclusos esse narrarunt, proxime subjiciunt: »Postridie miserunt ad nos, an aulici imperatoris, [Col. 0618B] an Atticus, nescimus (ipse enim dicebatur Ecclesiae thronum invasisse), qui nobis tria numismatum millia tradebant, orantes ut Attico communicaremus.« Jam igitur defunctus erat Arsacius, et ejus loco Atticus suffectus fuerat; idque legati citatis verbis innuunt tunc primum audire se coepisse, cum ad urbem regiam accesserunt. Atqui Arsacium III Idus Novembris, Stilichone iterum et Anthemio consulibus, hoc est Novembris 11 die, anno 405, mortem oppetiisse, Socrates, lib. VI, c. 20, narrat. Idem et Atticum Arcadio VI et Probo consulibus, et quidem, ut Sozomenus, lib. VIII, c. 27, tradit, cum Constantinopolitana sedes quatuor menses vacasset, adeoque mense Martio anni 406 Arsacio subrogatum fuisse, ibidem testatur. Ex quo sequitur, ut et epistola [Col. 0618C] Innocentii, de qua agimus, circa initium anni 406 scripta fuerit.

20. Eodem tempore, Commonitorium legatis datum. ---Iisdem legatis traditum est Commonitorium synodi totius Occidentis (Pallad. pag. 31), »quod continebat, Joannem judicium ingredi non debere, nisi prius ipsi restituta fuisset et ecclesia et communio: ut sublata causa detrectandi judicii, sua sponte consessum iniret.« Lampsacenae synodi sub Damaso habitae apud Sozomenum, lib. VI, c. 7, simile quoddam est constitutum, nimirum »ut episcopi, qui depositi fuerant ab iis qui dissimilem Patri Filium asserebant, sedes suas postliminio recuperent, quippe qui injuste spoliati fuissent: quod si quis eos accusare (exinde) vellet, sub paris condemnationis [Col. 0618D] periculo id ageret.« Ubi episcopis injuste spoliatis et ejectis sedes suae restituuntur primum, ac tum demum eos accusandi locus permittitur. Ad hujusmodi decretorum imitationem Isidorus Mercator cum Symmachi papae in fictitia V synodo Romana sub eodem papa, tum vetustiorum pontificum nomine, multa similia confinxit, quae ipsum identidem repetere non piguit.

21. Anno 407, mense Junio, Afri Innocentium Theophilo reconciliare tentant.---Carthaginiense concilium, anno 407, Junii 13 die habitum, de litteris ad Innocentium papam scribendis hoc decretum edidit (Cod. can. eccl. Afr., c. 101): »Placuit etiam, ut de dissensione Romanae atque Alexandrinae Ecclesiae [Col. 0619A] ad sanctum papam Innocentium scribatur, quo utraque Ecclesia intra se pacem, quam Dominus praecepit, teneat.« Haec autem dissensio non alia fuit ab ea quae Joannis Chrysostomi causa excitata fuerat, cum Theophili adversus eum violentiam probare Innocentius nequivisset.

22. Anno 412, Junii 17 die, Innocentius ad episcopos Illyrici scribit.---Innocentii ad episcopos per Macedoniam, Achaiam, Thessaliam, Epirum veterem, Epirum novam, Cretam, Daciam Mediterraneam, Daciam Ripensem, Moesiam, Dardaniam et Praevalim constitutos litterae ab ipsomet Innocentio in epistola 13, n. 3, memorantur, ut una cum eadem (scilicet Junii 17 die anni 412) datae, quibus certiores eos faciebat, harum se provinciarum curam Rufo Thessalonicensi [Col. 0619B] episcopo vice sui demandasse.

23. Anno 413, scribit ad Augustinum.---Augustinus in epistola olim 259, nunc 151, ad Caecilianum quondam Italiae praefectum, n. 2, memorat sibi »a fratribus epistolam missam sancti et praecipuis meritis venerandi papae Innocentii, quam, inquit, per tuam praestantiam ad me datam certis declaratur indiciis.« De hac epistola nihil aliunde quidquam novimus. Ex eo autem, quod praedicta Augustini ad Caecilianum epistola post mensem quidem Septembrem anni 413, sed non longe post scripta probatur, hoc Innocentii scriptum ad ipsummet annum 413 pertinere colligimus.

24. Anno 414, Macedones ab Innocentio quinque sibi concedi quaerunt.---Sequenti anno Innocentius [Col. 0619C] Rufi aliorumque episcoporum Macedonum accepit epistolam quinque capitibus constantem: quorum primo, ut eos, qui viduas duxerant uxores, ad clerum et ad ipsum etiam summum sacerdotium ex provinciae suae consuetudine promovere sibi liceret, quaerebant.

Altero asserebant, »non dici oportere digamum eum qui catechumenus habuerit atque amiserit uxorem, si post baptismum aliam fuerit sortitus; quia illud conjugium per baptismi sacramentum cum caeteris criminibus sit ablutum;« adeoque nec a clero arcendum esse.

Tertia illorum quaestio circa eos versabatur, qui ab haereticis, nominatimque a Bonoso post condemnationem ordinati fuerant, num scilicet in suis honoribus recipiendi essent. Hoc autem licere sibi [Col. 0619D] persuadebant ex indulgentia qua usi sunt cum Nicaeni Patres erga Novatianos, tum Anysius Thessalonicensis episcopus erga ipsosmet Bonosianos.

Quarto Innocentium rogabant, ut judicium adversus Photinum per falsum rumorem apostolicae sedi subreptum, et ab ejus decessore per insidias elicitum, in melius commutans, hunc episcopum constituere sibi permitteret.

Postremo, ut suam ipsorum adversus Eustathium diaconum confirmans sententiam eum diaconii spoliaret gratia, et diabolo in perpetuum manciparet, petebant. Ad singula illa capita Innocentius, anno 414 exeunte, in epistola 15, respondit.

25. Circa annum 414, litterae Macedonum ad Innocentium. [Col. 0620A] His Innocentius rescribit. Epistola Innocentio supposita. Secundae Macedonum litterae.---Circa eumdem annum 414, Bubalius, Taurianus sive Tarianus aliique a Macedonibus condemnati, sedem apostolicam appellarunt. Quapropter Rufus ac socii Maximianum et Eumenium sive Eugenium Romam destinarunt cum litteris, in quibus Bubalii Taurianique crimina exponebantur. Tum Innocentius, re discussa, Macedonum legatis litteras reddidit, in quibus plenaria sensuum suorum expositione praemissa, Bubalii, Tauriani et sociorum condemnationem confirmabat. Sed dum legati moram faciunt in redeundo, Bubalius Innocentii nomine confingit epistolam, quam et Macedonibus objicit. Hi autem, fallacias illius saepius experti, novo commento fidem [Col. 0620B] plane non habent, ac secundis litteris priorem querimoniam suam iterandam ducunt. Nec dissimulant sibi gravem ac molestam valde esse appellationum hujusmodi licentiam. Ad secundas illas litteras respondet Innocentius, epistola 18, cujus jacturam levius ferremus quam alterius, in qua totum hoc negotium, ac suam de eo sententiam plenarie et aperte explicabat.

26. Innocentii ad Orientis synodum litterae.---Huc referri possunt Innocentii ad Orientis synodum de omnibus quae ab Orientalibus pacem petentibus exigenda sint, plenissimae litterae; de quibus Innocentius ut dudum ante pacem Ecclesiae Antiochenae restitutam missis loquitur (Epist. 22). Porro synodi Orientis nomine, Ecclesiae, quae Antiocheno antistiti [Col. 0620C] suberant, intelligi solent.

27. Anno 414, Legatio et litterae de ordinatione Alexandri et pace Ecclesiae Antiochenae. Acacii scripta.---Alexander Antiochenus episcopus in Flaviani locum subrogatus, legationem ad Innocentium destinavit cum litteris, quibus et se legitime ordinatum, et exstincto schismate, quo Antiochena ecclesia a tot annis tam misere laborabat, pacem eidem ecclesiae feliciter redditam, eos vero qui Paulini Evagriique nomine olim censiti fuerant, summa charitate a se susceptos, item Elpidium ac Pappum, qui Joannis Chrysostomi causa fuerant expulsi, sine ulla controversia suas recuperasse Ecclesias, ipsius denique Joannis nomen sacris diptychis inscriptum fuisse nuntiabat. Quapropter ut Ecclesiae suae communionem [Col. 0620D] impertiret Romana, flagitabat (Innoc. ep. 19).

Litteris illis adjuncta erant Acacii Beroeae episcopi scripta, quibus et ille rogabat Innocentium, ut communionem, quam ipsi hactenus Joannis causa negarat, redderet.

28. Circa ann. 415, Innocentius Romae synodum habet de eadem re.---Legationis Antiochenae occasione Romae congregatum est concilium, cui viginti interfuerunt episcopi. In eo autem lectis Alexandri litteris, auditisque legatis, quorum princeps Cassianus presbyter exstitisse videtur, an omnibus ad pacem prius requisitis conditionibus Antiochiae satisfactum esset, diligenter est expensum. Inde Innocentius ad Alexandrum litteras cum privatas, tum [Col. 0621A] communes a viginti episcopis subscriptas, cum ipsius synodi gestis et scriptis ad Acacium per Paulum presbyterum, Nicolaum diaconum ac Petrum subdiaconum misit (Innoc. epist. 19). Tres illas epistolas etiamnum habemus, sed episcoporum viginti Italiae subscriptiones et subnexa eis gesta exciderunt. Tantum Maximianum Macedoniae episcopum huic synodo interfuisse ex epistola 23 discimus. Ex quo et alios aliarum provinciarum episcopos, qui in Urbe tum forte erant, ad eamdem de more vocatos esse conjectura est.

29. Aliquanto post Maximianus in Attici gratiam scribit.---Maximianus Macedoniae episcopus, cum pacis Alexandro episcopo et Antiochenae ecclesiae ab Innocentio concessae testis fuisset, in regiam urbem [Col. 0621B] reversus, auctor fuisse videtur Attico, ut et ipse pacem sine mora peteret. Sive autem Atticus ab ea re se minime alienum significarit, et Maximianum, ut hanc sibi gratiam impetraret, rogarit, sive Maximianus hoc in se propria sponte ac praepropero unitatis studio susceperit, is, epistola cum libello ad Innocentium missa, ab hoc papa communicatorias ad Atticum Constantinop. litteras postulavit. Ad hanc Maximiani epistolam Innocentius respondet epistola 22.

30. Circa ann. 415, Alexander Innocentio nonnullas quaestiones proponit.---Alexander, misso commonitorio, ab Innocentio sciscitatur, primo, quae Antiocheni praesulis in ordinationibus episcoporum dioeceseos Orientis sit potestas: deinde »utrum divisis imperiali [Col. 0621C] judicio provinciis, ut duae metropoles fiant, sic duo metropolitani episcopi debeant nominari« Tertio Cyprios, qui ad Orientis dioecesin pertinebant, »olim Arianae impietatis potentia fatigatos, non tenuisse canones Nicaenos in ordinandis episcopis,« sed episcopos suos nemine consulto ab eis ordinari conquestus, qui erga eos gerere se deberet quaesivit. Demum an Arianorum clerici ad Ecclesiam redeuntes »cum sacerdotii aut ministerii cujuspiam suscipi deberent dignitate,« postulavit. Ad singula Innocentii responsio habetur epist. 24.

31. Circa initium anni 416, Decentius et Coelestinus Innocentium de variis ritibus consulunt.---Item Decentius Eugubinus episcopus de variis consuetudinibus, quibus nonnullae Ecclesiae a Romana discrepabant, [Col. 0621D] consulit: 1o de pace, quam in aliquot ecclesiis ante confecta mysteria vel populis imperant, vel sibi mutuo tradunt sacerdotes; 2o de nominibus, quae ante canonem recitant; 3o de infantibus, num presbyteris eos in fronte consignare liceat; 4o de sabbati jejunio; 5o de fermento, an die dominica per paroecias singulas mittendum sit, quomodo Romae per titulos mittitur; 6o de energumenis, an presbyteris aut diaconis liceat super eos manum imponere; 7o de poenitentibus, quando absolvendi sunt.

Simul etiam Decentius alteram ad Coelestinum tunc diaconum miserat epistolam, in qua tria praeterea hunc rogabat, primo soline sacerdotes, an caeteri etiam Christiani aegrotantes sancto chrismatis [Col. 0622A] oleo perungi possint; deinde solisne presbyteris, an etiam episcopis chrismate infirmos ungere liceat, postremo an oleum illud poenitentibus sit infundendum.

Omnibus illis quaestionibus Innocentius, epistola 26, facit satis.

32. Anno 416, plura scripta, quae ad Pelagii causam attinent, ex Africa ad Innocentium missa.---In litteris, quas Afri, anno 416, ad Innocentium conscripserunt, plura memorantur monimenta ad eumdem missa, quae ad Pelagii ac Coelestii causam attinent (Epist. 26, n. 1).

Ac primo quidem Carthaginensis synodus Herotis et Lazari episcoporum adversus Pelagium et Coelestium litteras epistolae suae se subjecisse indicat.

[Col. 0622B] Deinde eadem synodus eidem epistolae subnexa docet alterius Carthaginensis synodi ferme ante quinquennium habitae acta, quibus Coelestius episcopali judicio excisus fuerat.

Iis quoque adjunxerat, ut ex postremis epistolae ipsius verbis colligitur, Diospolitanae synodi gesta, quibus absolutum se Pelagius jactitabat, hoc est, qualia ab hoc haeretico adulterata fuerant. Non enim alia tunc in Africam pervenerant.

Paulo post Augustinus cum quatuor sociis ad Innocentium scribens (Innoc. epist. 28, n. 6), epistolae suae se adjunxisse significat Pelagii librum sibi a Timasio et Jacobo hujus haeretici discipulis missum, necnon quem ad hunc refutandum De Natura et Gratia concinnaverat, quemque ipsi Jacobus et Timasius [Col. 0622C] ob praedictum De Natura et Gratia librum, gratias agentes, epistolam scripserant, sicut et eam quam Augustinus scribendam duxit Pelagio, qui adulterata Palaestinae synodi gesta, »tamquam purgationis suae scripta,« ipsi transmiserat. Ex quibus monimentis tantum Augustini de Natura et Gratia liber, necnon Jacobi atque Timasii ad Augustinum epistola ad nos pervenerunt. De Pelagii autem libro quid sentiret Innocentius, epist. 31, n. 5, aperit.

33. Eustochii et Paulae ad Innocentium litterae.--- Non multo post Eustochium et Paula litteras ad Innocentium miserunt, quibus gravissimam persecutionem sibi illatam ea modestia deplorabant, ut et auctoris illius nomen reticerent.

34. Hieronymi ad eumdem epistola.---Aliam simul [Col. 0622D] scripsit Hieronymus epistolam, in qua non tacebat in quodnam incurrerat vitae discrimen, nisi eam ab impiorum impetu turris munitioris praesidio servasset. Eaque occasione quod animo conceperat Aurelius episcopus Innocentii invisendi studium notum ei faciebat.

35. Incerto tempore Felix Nueer. Innocentium consulit.---Felix episcopus Nucerinus, epistola ad Innocentium scripta testabatur, majorum se instituta sequentem, omnia quae aliquam susciperent dubitationem ad ipsum velut ad caput atque apicem episcopatus referre, ut quid sibi esset faciendum ab eo disceret. Sese quidem Dei ecclesias vel novas construxisse, vel lapsas reparasse; sed clericos, quos [Col. 0623A] in illis constitueret, sibi deesse, aliquos vero vel mutilos vel digamos praesto esse significabat. Demum quosnam ex laicis ordinari canones prohiberent, edoceri flagitabat. Consultationi ejus satisfacit Innocentius, epist. 37.

36. Libellus contra presbyteros incontinentes.--- Maximilianus, agens in rebus per Brutios, libellum ad Innocentium misit adversus quosdam hujus provinciae presbyteros, quos in presbyterio filios procreasse querebatur. Unde Innocentii epistolae 38 data occasio.

37. Libellus contra Modestum ex poenitente clericum factum.---Libellum alterum sibi Innocentius traditum memorat (Epist. 39), sed unde acceperit silet, quo Modestum quemdam multis criminibus involutum, [Col. 0623B] ob quae poenitentiam egerat, in Apulia non modo clericum effectum, sed et ad episcopatus apicem tendere denuntiabatur.

38. Libellus contra episcopum qui divina mysteria in aliena paroecia celebrarat.---Alius eidem papae datus est libellus (Epist. 40), quo Ursus episcopus in paroecia Nomentana ad dioecesim suam pertinente [Col. 0624A] Florentinum episcopum Tiburtinum se inscio divina mysteria celebrasse expostulabat.

39. Postremo desiderantur Laurentii Seniensis episcopi ad Innocentium litterae, quibus Photini sectatores in territorio suo versari, et publice in quorumdam possessionibus sibi conventicula praeparare nuntiabat.

40. Praeterea si pontificali libro habenda fides, Innocentius »constitutum fecit de omni Ecclesia, et de regulis monasteriorum, et de Judaeis et de Paganis.«

41. Epistolae supposititiae.---Inter tot sancti praesulis genuina scripta, etiam adulterinum ingenii sui partum immiscere, ac tanto nomini supponere nequaquam veritus est Isidorus Mercator. Sed supposititiam illam epistolam, quae Aurelio inscripta, in editione [Col. 0624B] conciliorum 12 erat, parenti suo in tomo sequenti reddemus. Hujus autem tomi appendix, si tomus patiatur, quatuor alias falsas, duas Innocentii ad Arcadium scribentis, et alias duas Arcadii ad Innocentium rescribentis nominibus insignitas repraesentabit.




[Col. 0623]
DECRETA EX EPISTOLIS S. INNOCENTII I EXCERPTA.
(Coll. Concil. Mansi tom. III.)





[MONITUM.]

[Col. 0623C] In vetusta collectione illa Lucensi, de qua non semel egi, in epitome plurimorum conciliorum et decretalium quarumdam epistolarum occurrit excerptum de Epistola Innocentii Papae ex concilio Nicaeno, quam epistolam Innocentii I papae esse nemo prudens dubitaverit, cum omnem alium Innocentium pontificem superet codicis hujus aetas annorum saltem nongentorum. Quaenam vero sit epistola haec Innocentii, quo ex codice descripta, an singularem epitolam de Nicaenis canonibus Innocentius dederit, vel illos data occasione in variis epistolis suis adduxerit et inculcaverit, quos dein epitomis hujus auctor in unam canonum seriem continuaverit, plane ignoro. Quamquam vero nihil novi his exhibetur, juvat tamen qualecumque est hoc dare, cum vetustissima haec sit canonum Nicaenorum Latina editio. Quae enim Dionysium Exiguum auctorem praefert, utique posterior est Innocentio I. Quae vero in collectione Isidori Mercatoris profertur, an vetustior sit sive recentior, nondum est exploratum. [Col. 0623D] Quae tandem est Rufini, ejusdem fere antiquitatis est cum Innocentio.



DE EPISTOLA INNOCENTII PAPAE I EX CONCILIO NICAENO.

I. Qui se absciderit non ingrediatur in clero.

II. Gentilis qui conversus fuerit et baptizatus, non tacito promoveatur in clero.

III. Episcopus vel reliqui clerici cum extraneis mulieribus non habitent.

IV. Episcopus ab omnibus episcopis ordinetur, vel a tribus cum metropolitani consensu.

V.[Col. 0624C] Episcopus alterius episcopi clericum non accipiat, vel excommunicatum. Duas vices in annum concilia fiant propter diversorum querimonia.

VI. Alexandrinus et Romanus papae primatum habeant.

VII. Plurimorum episcoporum consensu, maxime metropolitani consensu eligantur presbyteri (forte tamen scriptum est episcopi).

VIII. Hierosolymitanus episcopus primatum habeat, salvo privilegio metropolitani.

IX.[Col. 0624D] Cathari, id est Novatiani conversi clerici recipiantur in clero. Episcopus vero in presbyterii locum recipiatur.

X. In una civitate duo episcopi non sint.

XI. Si post ordinationem sacerdotii detectus fuerit, deponatur; simili modo est de lapsis.

XII. Lapsi sine tormentis septem annos poenitentiam agant.

XIII. Post militiam si conversus fuerit, et iterum militaverit, XIII annos poeniteat.

XIV.[Col. 0625A] Si in necessitate acceperit communionem, supervixerit, teneat poenitentiam.

XV. Catechumeni si lapsi fuerint, tres annos poenitentiam agant.

XVI. Episcopus, vel reliqui ordines de civitate in civitatem non abeant.

XVII. Vagus clericus non recipiatur ab alio in communionem.

XVIII. Alienum clericum nullus promoveat in honore.

XIX. [Col. 0625B] Clerici nec usura, nec renovo dent (sic).

XX. Diaconi presbyteris non praeferantur, vel sedeant, nec illi presbyteris Eucharistiam tradant; absentibus vero illis dividant.

XXI. Paulianeste baptizentur (sic).

XXII. Diaconessas inter laicae habeantur (sic).

XXIII. Uno die teneatur pascha ab episcopis.





DISSSERTATIO In sequentem Epitomen epistolae Innocentii.

Novas Innocentii I epistolas, quamvis nullas habeo promendas, non abs re tamen puto cum lectoribus [Col. 0625C] meis communicari oportere ea quae breviarium nostrum canonum in ms. codice Lucensi annorum nongentorum exhibet. Exstant in eo canones e nonnullis Innocentii epistolis expressi, et in epitomen redacti. In ea vero quae ex epistola ad Exsuperium exprimitur epitome deest canon 3, de iis, qui post baptismum magistratum agentes, in causa sanguinis sententiam tulerunt. Cujus omissionis nullam aliam rationem excogitare possum, nisi quod Pontifex ea in re nihil judicat decernendum. Qui succedit canon 4, qui in nostra epitome est 3, male expressus est; neque enim communione privantur uxorati, si adulteraverint, sed innocens ab adultero segregatur. Caetera cum epistola congruunt. Non est negligendum additamentum illud de Lamentationibus Jeremiae, quod ab uno nostro manuscripto suppeditatur, nec in editis legitur.

Post hanc epitomen altera succedit epistola Innocentii ad episcopos Toletanos. Nonnulla plane in ea digna sunt animadversione. Primo enim in nostro [Col. 0625D] breviario perinde ac in omnibus antiquis codicibus, teste Harduino, legitur Tolosanos, non Toletanos.

Sequitur epistolae Innocentii ad Victricium (Victorium habet codex noster) synopsis, in qua omnia plana sunt, et cum editis congruunt, unam si excipias canonis 3 partem secundam, in qua edita quidem epistola audiendas statuit causas ecclesiasticorum in suis singulas provinciis, sine praejudicio tamen appellationis ad Romanam ecclesiam, vel nisi causae gravitas ad sedem apostolicam judicium referat. Haec edita. Codex vero ms. non ita, sed: Romani clerici ad alios episcopos non audeant dicere causas suas. Longe profecto haec duo inter se distant, ut ex altero et altero codice petita videantur. Verum ea quae in editis leguntur Innocentii I papae esse nemo jure ambiget, cum a Nicolao I in gemina epistola in concilio Romano VII, apud Labeum, tom. X, legenda, tamquam ex Innocentio laudentur. Cum [Col. 0626A] vero nec ex epistola ad Victricium accepisse se illa scribat Nicolaus, nec breviator noster usque adeo semper in sensu canonum reddendo sit felix, alterutrum consequi necesse est; vel canon iste, prout in editis, ex alia quadam epistola Innocentii cum hac ejus ad Victricium male assutus est, uti aliis veterum Pontificum epistolis accidisse constat: vel anonymus noster Pontificis mentem minime est assecutus.

In epitome canonis 8, edicitur de monachis in clero non admittendis; id vero non mandat Innocentius, sed monet, ne ad altiorem gradum promoti modestiam, et virtutes reliquas quas in monasterio coluerant, abjiciant. Quare breviatoris nostri oscitantia castiganda est.

Epistolae Innocentii ad Decentium synopsis plane barbara est, sed ejus primum caput veterem quemdam liturgicum ritum exprimit, quem edita non tangunt, quamvis in sensu cum editis congruit. Vetat Pontifex canone 1, ne pax ante finem detur. Id vero [Col. 0626B] anonymus noster ita expressit, Ordo missae ad pacem dare post quartam orationem. Quartae orationis nomine designari hic censeo illam quam ordo Romanus vetus apud Mabillonium Musaei Ital. tom. II orationem ad complendum appellat. In missa enim oratio prior ea erat quae ante Apostolum, id est ante epistolam legebatur. Succedebat altera super oblata. Dein oratio Dominica tertia loco erat; quarta tandem oratio ad complendum habebatur. En ergo breviator noster cum Innocentio conciliatus.

Canon hujus epistolae quintus cur in duos sectus sit, cum praesertim ambo illi in unum et idem redeant, non aliam assignarem rationem, nisi breviatoris nostri oscitantiam. Reliqua plana sunt.

Postrema omnium legitur epitome litterarum Innocentii ad Aurelium (utique Carthaginiensem) episcopum. Exstat in collectione Labbeana num. 12, Innocentii ad Aurelium epistola, ad quam ea referri possunt, quae in hac synopsi habentur.



I. EX EPISTOLA INNOCENTII AD EXSUPERIUM.
[Col. 0626C]

I. Presbyter et diaconus incontinentes deponantur.

II. Qui continentes sunt omni tempore viaticum accipiant, et communionem per misericordiam.

III. Uxorati si adulteraverint excommunicentur.

IV. Licet accusare homicidam.

V. Qui dimiserit uxorem, et aliam duxerit, excommunicetur; similiter et mulier.

VI.[Col. 0626D] Libri qui recipiendi sunt:

Moysi lib. V: Genesis, Exodus, Leviticus, Deuteronomium; Jesu Nave I; Judicum I; Regum IV; Ruth I; Prophetarum XVI; Salomonis V; Psalterium I; Job. I; Tobiae I; Esther I; Judith I; Machabaeorum II; Esdrae II; Chenib, id est Lamentationes Jeremiae. Paralipomenon II; Novi Testamenti; Evangelia IV; Pauli apostoli XIV; Joannis IV; Petri II; Jacobi I; Actus Apostolorum, Apocalypsis Joannis.



II. EX EPISTOLA INNOCENTII AD UNIVERSOS EPISCOPOS IN TOLOSA.

Episcopus in aliena ecclesia episcopos non ordinet. [Col. 0627A] Hispanos detrahet de militia saeculari celeri ad sacerdotium non ordinantes, nec curiales qui non debent esse clerici. Hispanos vituperant ii, qui in forensi exercitatione versati sunt, vel ex militia aliqua, sive ex curialibus, ut ad sacerdotium vel ad minora officia veniant.



III. INNOCENTII AD VICTORIUM EPISCOPUM.

I. Sine metropolitani consensu episcopus non ordinetur.

II. Qui cingulum militiae saecularis habuit ad clericatus officium non veniat.

III. [Col. 0627B] Inter clericos episcopus audiat. Romani clerici ad alios episcopos non audeant dicere causas suas.

IV. Mulierem viduam clericus non ducat uxorem.

V. Alienum clericum nullus suscipiat.

VI. Novatiani vel Montenses per manus impositionem suscipiantur. Qui de nostris ad illos fuerunt, et revocantur, longe poeniteant.

VII. Diaconi non misceantur cum uxore.

VIII. Monachus in clero non veniat, nec uxorem accipiat.

IX.[Col. 0627C] Curiales clerici non ordinentur.

X. Velata si erraverit non accipiat poenitentiam.

XI. Consecratae Domino non velatae si nupserint poeniteant.



IV. INNOCENTII AD EPISCOPUM (sic).

I. Nullus bigamus clericus ordinetur.

II. Qui ante baptismum uxorem habuit, et post baptismum [Col. 0627D] aliam duxerit, bigamus est.



V. INNOCENTII AD DECENTIUM.
[Col. 0628A]

I. Ordo missae ad pacem dare post quartam orationem.

II. Nomina recitentur post commendationem offerentium.

III. Non consignent infantes presbyteri nisi episcopi.

IV. Omne sabbato jejunetur.

V. Teneant presbyteri missam in urbe praesente episcopo.

VI.[Col. 0628B] Sine jussu episcopi presbyter missae teneat, in urbe praesente episcopo.

VII. Sine jussu episcopi vel alii manum ponant inergumeno.

VIII. Omnes poenitentes V feria de pascha reconcilientur.

IX. Presbytero liceat visitare infirmum, et ungere chrisma, poenitentem aegrotum non liceat ungere de chrisma.



VI. INNOCENTII AD AURELIUM EPISCOPUM.
[Col. 0628C]

Facile non imponatur manus Episcopo, ex laico non ordinetur.





OBSERVATIO PHILLIPPI LABBEI S. J.

Sequentes canones a synodo quapiam Romana ad Gallos episcopos jampridem missos ex aliquot manuscriptis codicibus primum in lucem extulit R. P Sirmondus in appendice ad I tomum conciliorum Galliae, eosdemque Regius collector conjecit non suo loco in calcem XXXVII voluminis post indices cum tractatu de antiquis episcoporum promotionibus. Nos vero ejusdem clarissimi editoris conjecturam non improbabilem secuti, Innocentii primi epistolis subjecimus; cum ab eis nec decretorum, nec scriptionis forma abhorreat. Quo autem anno editi sint, plane non constat, etsi maximam ut nemo non [Col. 0628D] videt, antiquitatem prae se ferant.




[Col. 0627]
EPISTOLAE S. INNOCENTIO I ATTRIBUTAE.
(D. Constant. Append. ad tom. I.)
(S)*





MONITUM IN QUATUOR EPISTOLAS SUBSEQUENTES.
[Col. 0627D]

1. E quatuor illis epistolis primam Nicephorus Callisti lib. XIII, cap. 34, integram, Glycas vero Annal. part. IV, nonnullis identidem resectis, mutilam Graece nobis transmiserunt; secundam autem et quartam solus Glycas ibid. pariter Graece asservavit: verum tertia tantum Latine ad nos pervenit, opera Baronii e Vaticano exemplari descripta. Idem Cardinalis [Col. 0628D] ad ann. 407 epistolis illis quintam adjecit Honorii imperatoris ad Arcadium, quam e veteri Guill. Sirleti Cardinalis codice eruerat.

2. His omnibus scriptionibus ea communis est suppositionis nota, quod Joanni Chrysostomo superstitem ponant Eudoxiam, quam triennio ante illum in partu defunctam esse, Socratis, Sozomeni, Marcellini, Prosperi, Zosimi, factorumque Graecorum testimoniis constat. Sane cum his conferendus non est Georgius Alexandrinus, quo auctore Leo imperator [Col. 0629A] cognomento Philosophus, Cedrenus, Nicephorus aliique posteriores Graeci vitam Eudoxiae tribus annis produxerunt. Ad haec, nulla prodit historia, summam Imperatricis hujus in Arcadii animum potestatem atque gratiam ad mortem usque tantillum imminutam esse: quod tamen in secunda et quarta epistola fingitur. Neque minus ab historica fide, quam ab ecclesiastico more abhorret quod in epistola prima legitur, ubi post Chrysostomi mortem Innocentius Arcadium et Eudoxiam a sacramentorum perceptione segregare, Arsacium etiam post mortem ab episcopali gradu dejicere, eademque poena eos plectere, qui cum illo in ejus ordinatione communicarunt, ac Theophilum non excommunicatione tantum, sed etiam anathemate percellere, et ab omni Christianorum consortio removere narratur. Primo enim Romanos Pontifices cum principibus etiam haereticis longe alia ratione gerere se consuevisse testes sunt Liberii ad Constantium, Gelasii, Symmachi, Anastasii II et Hormisdae ad Anastasium [Col. 0629B] imp. epistolae. Deinde nec privato cuique poenam adeo gravem imponere solent nisi monitionibus praemissis. Ubi vero illae monitiones? Si has adhibere voluisset Innocentius; Arcadii, qui vix septem menses Chrysostomo superstes fuit, ante didicisset obitum, quam extremo illo remedio uti valuisset. Praeterea ex ipsius Innocentii litteris certum est eum totius causae Chrysostomi judicium oecumenicae synodo servasse. Quocirca is papa (Innoc. epist. 5) Theophilum, communionem cum ipso non secus atque cum Joanne habere se testatus, iteratis litteris hortatur, »ut si judicio confidit, sistat se ad synodum.« Item ad Constantinopolitanos scribens, »Cogitamus, inquit (Epist. 7, n. 4), quomodo oecumenica synodus congreganda sit, ut turbulenti motus Dei nutu tandem conquiescant.« Et ipsius rogatu Honorius imperator tertio ad Arcadium scripsit (Epist. 9), nullas intentans ei minas, sed tantum obsecrans, »ut Theophilum Alexandriae episcopum, [Col. 0629C] qui omnium malorum auctor esse dicitur vel nolentem se sistere jubeat« ad synodum. Istud vero dum cogitaret Innocentius, Joannis primum, ac paulo post Arcadii mors interveniens congregandae synodo moras attulit. Neque tamen idcirco primum abjecit consilium, neque etiam donec haberi posset desiderata synodus, cum adversariis Joannis omnino rupit pacem atque communionem, sed eam intermisit tantum atque suspendit. Qua de re Palladius Vitae Chrysostomi scriptor sub finem dialogi pag. 214 ita loquitur: »Scopus ecclesiae Romanae iste est, non communicare cum Orientalibus episcopis, praesertim [Col. 0630A] cum Theophilo, donec Dominus dederit locum universali synodo, quae putrefactis membris eorum qui haec patrarunt medeatur.« Ubi Romanae ecclesiae non judicium, sed scopus notatur seu consilium, quo sibi, donec synodus de hac re decidat, utendum censuit. Et vero Theophilus inter Alexandrinos antistites recenseri etiam a Romanis praesulibus numquam desiit. Idem dicendum de caeteris ejus sociis, si excipiatur Arsacius, quem, Theodoreto teste (lib. V, cap. 34), Occidentis episcopi »ne salutare quidem dignati sunt.« Verum cum Attico in ejus locum suffecto Innocentius ipse communionem suspensam tenere satis habuit, ad eam illi reddendam paratus, cum pactis conditionibus satisfecisset. Quocirca Maximiano episcopo eum amice roganti, ut pacificas ad Atticum litteras mitteret, rescripsit: »Communio suspensa restituitur demonstranti causas, quibus id acciderat, jam esse detersas, et profitenti conditiones pacis impletas.« Et eum quidem, postquam nomen Joannis in sacras tabulas retulisset, ab Occidentalibus [Col. 0630B] susceptum esse Theodoretus narrat.

3. Ex iis tamen, quae Theodoretus loco citato scribit, materiam et occasionem praebuisse videtur primae epistolae, adeoque et caeteris, quae cum prima sic congruunt, ut earum omnium unum artificem esse nihil prope dubitemus. Nec obstat quod cum Theodoretus de Arsacio, dum viveret narret, sic ab ejus communione abhorruisse episcopos Occidentis, ut eum ne salutare quidem dignarentur; prima tamen epistola eumdem post mortem, non ante, ordine suo movet. Ab impostore enim, qui veritate continere se nequit, in eis etiam quae imitatur exprimendis, summa fides nequaquam exspectanda est. Verum ex illo adjuncto, etiam post mortem, quod dedita opera insertum esse apparet, tempus expiscari licet, quo epistolae illae adornatae sunt. Certe si publicae tum fuissent, cum Justinianus imperator undique conquireret exempla, quibus Theodorum Mopsuestenum etiam post mortem excommunicari licere [Col. 0630C] probaretur, cum istud tam insigne Arsacii etiam post mortem ordine suo moti non fugisset. Illud tamen in medium protulisse nusquam legitur: quod non levi argumento est, etiam epistolas illas nusquam tum, hoc est medio VI saeculo, exstitisse. Sed et affectata illa locutio, etiam post mortem, non alia de causa videtur inserta, nisi ut iis, qui Theodorum Mopsuestenum excommunicari volebant, faveretur. Unde conjicere licet epistolas illas ipso saeculo sexto, cum praedicta controversia necdum sopita esset, fuisse confictas.



EPISTOLA I. Adversus Arcadium, Eudoxiam, Arsacium ac Theophilum sententia profertur. [1Kb]
[Col. 0629]

INOCENTII ARCHIEPISCOPI ROMANI [a 16Kb] AD ARCADIUM IMPERATOREM.

[Col. 0629D] 1. Vox sanguinis fratris mei Joannis clamat ad Deum contra te, o imperator, sicuti quondam Abel justi contra fratricidam Cain: et is omni modo vindicabitur. Nec id modo admisisti, sed etiam pacis tempore persecutionem magnam adversus Deum et Ecclesiam ejus concitasti. Ejecisti ex [b 12Kb] episcopali [Col. 0631A] sede sua, re non judicata, magnum totius orbis Doctorem, et una cum eo Christum persecutus es. Neque de illo ita queror (sortem enim atque haereditatem consecutus est cum sanctis Apostolis in Dei et servatoris nostri Jesu Christi regno): quamvis intolerabilis ea jactura sit; sed affligor propterea, quod primum de animarum vestrarum salute, deinde de eis, qui cum sapientissima et spiritali et divina doctrina et institutione ejus destituti sint, famem jam pati coguntur. Neque enim Constantinopolitana tantum ecclesia mellitae hujus linguae jacturam fecit, sed et viduata est omnis terra quae sub sole est, amisso divino hujusmodi viro persuasione unius mulieris, quae hoc flagitium admitti permisit. Caeterum illa et praesentem hic poenam et sempiternum [Col. 0631B] posthac supplicium, quod ei non ita multo post superventurum est, excipiet. Tametsi enim beatus Joannes, postquam fidem servasset, eosque qui fluctuabant confirmasset, vitam reliquit, in aeterna tamen saecula sempiternarum deliciarum et immortalis vitae hereditatem consecutus est. Eudoxia autem, nova illa Dalila, quae paulatim imposturae novacula te rasit, sibi ipsi ex multorum ore induxit maledictionem, grave [a 1Kb] et quod portari nequeat alligavit peccatorum onus, illudque prioribus peccatis suis superaddidit (Jud. XVI, 19).

2. Quamobrem ego minimus et peccator, ut cui magni apostoli Petri sedes credita est, segrego te et illam a perceptione immaculatorum mysteriorum Christi Dei nostri. Sed et omnem episcopum aut [Col. 0631C] clericum ordinis sanctae Dei Ecclesiae, qui ea vobis administrare aut tradere ausus fuerit ab ea hora, qua [b 20Kb] vinculum quo vos ligo, notum vobis fuerit, dignitate sua excidisse [decerno]. Quod si ut homines potentes quemquam ad id vi adegeritis, et canones vobis a Servatore per sanctos Apostolos traditos transgressi fueritis; in tremenda judicii die comperietis primum quidem non parvum hoc vobis futurum esse peccatum, deinde nec quemquam ulla hujus saeculi dignitate tum adjuvari posse: sed animorum occulta erumpent et exhibebuntur ante conspectum omnium.

3. Arsacium autem, quem magni Joannis loco in sedem episcopalem [c 1Kb] intrusistis, etiam post mortem ordine movemus cum episcopis omnibus, qui [d 9Kb] consulto cum ipso communicarunt. Neque nomen illius sacris in tabulis inscribatur: hoc enim indignus est [Col. 0631D] honore, utpote qui episcopatum quodam adulterio polluit. Omnis quippe plantatio, quae plantata non fuerit a Patre nostro qui est in coelis, eradicabitur (Matth. XV, 13). Theophilum autem non modo dejectum e sede sua, sed etiam excommunicatione et anathemate multatum omnino a Christianorum consortio alienum declaramus.


.
[Col. 0630C]

[Col. 0630D] 1. , , , . , . [Col. 0632A] , . ( ) , , . , , . , [Col. 0632B] . , , . , , , , .

2. , , , , [Col. 0632C] , , . , , , , .

3. , , . , [Col. 0632D] . , . .





EPISTOLA II. [1Kb]


ARCADII IMPERATORIS AD INNOCENTIUM PAPAM.
[Col. 0633A]

Ut se et Eudoxiam ab excommunicatione liberet.

Norunt omnes homines mentis compotes, commissa per ignorationem nec divinitus nec per leges puniri: sed neque quemquam alterius nomine poenas luere. Quocirca haec scripsi, ut mansuetudinem tuam certam redderem (cujus rei benignum Deum testem imploro), me nihil eorum cognitum [a 1Kb] habuisse, quae nostris antistitibus et clericis acciderunt, et damnationis [b 1Kb] eorum prorsus esse insontem. Cum enim eorum communione [c 1Kb] sim usus, nihil causae erat cur eos affligerem. Quod autem ad filiam tuam Eudoxiam attinet, scito me haud mediocres ab ea pro ratione delicti poenas exegisse, ita ut prae hujusmodi moerore et angustia, gravissimo correpta morbo decumbat. Caeterum obsecro [Col. 0633B] ut nos a segregatione liberes, ac ne multipliciter punias. Nec enim ipse Dominus bis ob idem delictum percutit (Naum I, 9).


.
[Col. 0634A]

, , , . , , , . , . , , . , , . .





EPISTOLA [d 1Kb] III. ARCADII IMPERATORIS AD INNOCENTIUM PAPAM. Se insontem esse eorum quae in legatos ipsius aut in Joannem admissa sunt, eorum auctores a se punitos. Adeoque relaxet sententiam, qua se cum conjuge a sacris mysteriis arcet.

Omnino, o pontifex Dei, nequidquam [Forte nil quidquam] eorum, que in legatos [e 1Kb] audacter perpetrata sunt, sciente me factum est: idque ex eo [Col. 0633C] perspici potest, quod eos a quibus illa orta sunt, severe ultus sum. Neque quod magnus ille Joannes depositus sit, ulla in me culpa ejus rei haeret, sed infelicibus episcopis, quod scilicet cum sacros canones praetenderent, judicium depositionis illius in sua ipsorum profana capita converterunt, quorum sermone nescio quomodo inductus, etiam ipse eorum sententiae, quod utinam numquam fecissem, [Col. 0634B] assensus sum. Quo fit ut ipsi magis in culpa sint. Ex quibus et qui adhuc hic exstant, Acacium et Severianum, et eos qui sceleratum Theophilum secuti sunt, ut quanta maxima celeritate, comprehendi [f 1Kb] jussimus, et eos qui illic sunt, ut poenas dent ausibus suis debitas. Nobis autem placetur paterna humanitas tua: neque deseras nos expertes mysteriorum incontaminatorum. Tunc etiam filiam tuam Eudoxiam quae peccaverit ultus sum, quae etiam ex his gravissimo morbo correpta in lectulo decumbit. Ne igitur saepius poenas sumas, o reverendissime [Col. 0634C] pater: neque enim Dominus in eadem bis poenas sumit, ut scriptum est (Naum. I. 9, sec. LXX). Ubi autem erit poenitentiae [g 1Kb] bonum, nisi iis quos poeniteat venia tribuatur? Igitur si nos quidem ex poenitentibus non essemus, merito aditus ad veniam clauderetur: et si accusavimus et condemnavimus nos ipsos ab iis quae male egimus; ne bono quidem poenitentiae, quod quidem venia est, excidamus.



EPISTOLA [a 1Kb] IV. [1Kb]
[Col. 0635]

INNOCENTII PAPAE AD ARCADIUM IMPERATOREM.
[Col. 0635A]

[Col. 0635] Arcadium solvit, et sacrorum mysteriorum perceptionem ei permittit.

[Col. 0635A] Studium vestrum Dei voluntati consentaneum, quod propter ipsius nomen ostendistis, probavi. Quapropter a sacris vinculis soluti, ad symbola dominica confirmatis animis accedite.


.
[Col. 0636A]

, . , .




[Col. 0635]
JAC. SIRMONDI NOTAE POSTHUMAE.



IN EPIST. II, AD VITRICIUM.
[Col. 0635B]

De epistola in generali.

Sancti Victricii Rothomagensis episcopi et confessoris Christi egregias admirandasque virtutes et merita brevi compendio explicat, qui Victricium olim Viennae apud S. Martinum viderat, Paulinus Nolanus, duabus ad eumdem epistolis, sed praecipue 28. Huic nunc Innocentius expetitam ab eo mittit formam ecclesiasticae disciplinae, quae in Romana Ecclesia servabatur, ut hanc tum ipse, tum ipso insinuante vicini etiam episcopi, in propriis ecclesiis consectentur, atque hunc quasi didascalum et monitorem [Col. 0635C] habeant. Sic enim rectius opinor in quibusdam exemplaribus legi, quam ut in aliis didascalicum.


Num. 2, Incipiamus igitur.

Quae restant praefationis hujus, cum tota epistolae conclusione, et cum primis novem, tertio dempto, capitulis, omnia decerpta sunt ex epistola 4 Siricii papae, quam ex synodo Romana scripsit ad Africanos, quaeque inserta legitur in actis concilii Tellensis: nisi quod brevius apud Siricium expressa sunt capitula, quae diffusius hoc loco digeruntur.


Cap. 3, n. 6, sicut synodus statuit.

Synodum nempe Nicaenam significat, cujus canone 18, ut a Julio papa profertur in epistola ad Orientales, haec leguntur: Cujus, apostolicae sedis, dispositioni omnes majores ecclesiasticas causas, et episcoporum judicia, antiqua apostolorum, eorumque successorum, atque canonum, auctoritas reservavit.


Cap. 8, n. 11, venientes a Novatianis.

Qui a Novatianis et Donatistis ad Ecclesiam veniunt, [Col. 0635D] baptizandi non sunt, utpote jam rite baptizati, sed per manuum impositionem confirmandi. Quod de Novatianis quidem seu Catharis, sanxerat synodus Nicaena can. 8 et Constantinopolitana can. 7. De Donatistis vero, qui Montenses Romae appellabantur, indicat, ut aliis supersedeam, canon synodi Carthaginensis Africanae insertus c. 24. Atque hi nimirum semel ab istis baptizati, sine mora, cum veniunt suscipiendi sunt. Qui vero ad illos a catholica transeuntes iterum baptizati sunt, hi si redeant, non nisi post diuturnam poenitentiam admittendi: quam ad diem usque mortis produci statuerat synodus Valentina c. 3. Donatistas rebaptizare solitos, omnes consentiunt; de Novatianis testatur Ambrosius in libris de poenitentia, Hieroymus in libello de haeresibus: Novatianus, inquit, Romae Novatianum dogma institui, nolens apostatas suscipere, et baptizans baptizatos.


Cap. 11, n. 14, ab imperatore praecipitur.

Huc pertinet lex Honorii ante annos quinque lata Cod. Theod. de decurionibus CLXIII, qua curiales, qui clero se manciparant, distinctis ordinum gradibus praecipit vel curiae reddi, vel alios pro se restituere, aut facultates suas tradere: Si qui, inquit, [Col. 0636B] ex secundo patris nostri consulatu curiam relinquentes, clericorum se consortio manciparunt, si jam episcopi vel presbyteri aut diaconi esse meruerunt, in sacris quidem et secretioribus Dei mysteriis perseverent, sed aut substitutos pro se curiae offerre cogantur, aut juxta legem dudum latam tradant curiae facultates. Residui omnes, lectores, subdiaconi, vel hi clerici quibus clericorum privilegia non debentur, debitis mox patriae muneribus praesententur.


Ibid. ipse nobiscum.

Romae fuisse Victricium prior etiam Paulini ad ipsum epistola confirmat: Innocentio pontifice, anno, [Col. 0636C] ut opinor, superiore, Romam venisse hic locus ostendit. Paulinus: Nam et inde, inquit, tristati amaritudinem duxeramus, quod ex Urbe ad nos, sicut sperabamus, brevi itinere non venires, qui ad Urbem per tanta terrarum spatia perveneras.



IN EPIST. VI, AD EXUPERIUM.


De epistola in generali.

Respondet ad inquisitiones Exsuperii episcopi, studium ejus commendans, quod de dubiis ad sedem apostolicam referret. Multus in Exsuperii Tolosani laudibus et frequens est S. Hieronymus, ut in epistola 4, ad Rusticum: S. Exsuperius, inquit, Tolosae episcopus, esuriens pascit alios, omnemque substantiam suam Christi visceribus erogavit. Nihil illo ditius, qui corpus Domini canistro vimineo, sanguinem portat in vitro. Hujus tu e vicino sectare vestigia. Et in epistola 11, ad Ageruchiam: Non possum absque lacrymis Tolosae facere mentionem, quae ut hucusque non rueret, sancti Exsuperii merita praestiterunt. Exstant [Col. 0636D] et Hieronymi ejusdem ad Exsuperium epistolae tres, libris singulis praefixae commentariorum in Zachariam prophetam, quos Exsuperio nuncupavit, Arcadio Aug. VI, et Anicio Probo coss., hoc est anno post hanc Innocentii epistolam proximo, cum Exsuperius Sisinnium diaconum suum, ad largiendas monachise elemosynas in Palaestinam Aegyptumque misisset.


Cap. I, num. 2, ad verba Siricii episcopi.

In epistola ad Himerium Tarraconensem c. 7. Quo loco Siricius suam in sacerdotes ac levitas incontinentes sententiam ita dividit, ut eos qui se ignorantia eatenus lapsos dolerent, et continentiam in posterum sponderent, manere in officiis suis permittat, sed altiorem ad gradum cuchi prohibeat: eos vero, qui se veteris legis exemplo defendere conarentur, omni ecclesiastico honore privandos statuat. Innocentius priorem poenam in eos decrevit, qui Siricii constitutionem ignorarint: posteriorem in eos qui cognitae non paruerint. Comprehendi autem etiam episcopos hac lege, Siricii sub finem verba declarant.


Cap. 2, n. 6, Novatiani asperitatem.

Novatianorum haeresis fuit, ut Epiphanius haeresi 59 docet, nullam eos qui post baptismum lapsi [Col. 0637A] sunt consequi veniam posse. Quare poenitentiam denegarunt, omnemque illius mentionem ex conventiculis suis exploserunt. Theodoretus lib. III de Haereticis fabulis, c. 6, . Quamquam ego ab his in Ecclesia catholica, longissime aberant ii, qui non dubitabant posse omnes per poenitentiam recuperare gratiam quam perdiderant, etsi nonnullis interdum, ut indignis, pacem in exitu tantum vitae poscentibus, negandam censerent; hoc tamen ipsum, quod Novatianae asperitatis simile videbatur, tolli et quilibet in exitu poscenti communionis gratiam tribui placuit, juxta canonem 13 synodi Nicaenae.


Cap. 4, n. 10, non habent latentia.

Quam causam hic affert, cur viri adulteri non perinde arceantur a communione ut feminae, eamdem universe de criminosis omnibus, qui latenter ad communionem obrepunt, prodit Augustinus in homilia 1: Nemo, inquit, arbitretur propterea se consilium salutiferae hujus debere poenitentiae contemnere, [Col. 0637B] quia multos forte advertit et novit ad sacra altaris accedere, quorum talia crimina non ignorat. Nam plerique propterea nolunt alios accusare, dum se per illos cupiunt excusare. Plerique autem boni christiani propterea tacent et sufferunt alia peccata quae noverunt; quia documentis saepe descruntur, et ea quae ipsi sciunt, judicibus ecclesiasticis probare non possunt. Quamvis enim vera sint quaedam, non tamen judici facile credenda sunt, nisi certis indiciis demonstrentur. Nos vero a communione prohibere quemquam non possumus, nisi aut sponte confessum, aut in aliquo, sive saeculari, sive ecclesiastico judicio, nominatum atque convictum.


Cap. VII, n. 15, Caetera autem.

Pseudepigraphi libri sub horum nominibus plurimi olim circumferebantur, ut Matthiae Evangelium, de quo Origenes in Lucam, et Eusebius lib. III Historiae, ejusdemque traditiones , quarum meminit Clemens Alexandrinus lib. II et VII Stromatum; Jacobi minoris Evangelium; Petri , [Col. 0637C] , , , : quos omnes commemorat Hieronymus in scriptoribus eccles. c. 1: Libri autem, inquit, e quibus unus actorum ejus inscribitur, alius Evangelium, tertius praedicationis, quartus Apocalypsis, quintus judicii, inter apocryphas scripturas reputantur. Joannis actus, Andreae item actus et Evangelium. Thomae denique Evangelium, actus, et Apocalypsis. De quibus, aliisque id genus, Gelasius in synodo Romana.



IN EPIST. III. AD SYNODUM TOLOSANAM.


In titulo, Toletana synodo.

Ambigui esse tituli epistolam monuimus. Quod si Tolosanae synodo scriptam fuisse constaret, absurdi nihil foret discussas in synodo Galliae Hispanienses causas fuisse, cum tractatas meminerimus in Taurinensi Gallicanas. Sed dubium non videtur, quin scripta sit ad episcopos Hispaniae, post synodum quidem Toletanam, de rebus tamen in ea gestis, vel postea consecutis. Idque ut mihi persuadeam ducor argumento non levi, quod c. 6 exponetur. Quare [Col. 0637D] antiquam inscriptionem epistolae restituendam censeo, ut in Toletano synodo legatur.


Cap. 1, n. 2, propter Galliciorum communionem.

In synodo Toletana Symphosius et Dictinius cum [Col. 0638A] aliis, ut Idacius in Chronico refert, e Gallaecia episcopis, damnata Priscilliani haeresi, recepti fuerant in communionem, retentis honoribus quos habebant. Quod non probantes Baetici et Carthaginienses, a caeteris episcopis, qui eos receperant, desciverunt. Dari ergo vult operam pontifex, ut qui desciverunt, ad communem pacem revocentur.


Ibid., illius Luciferi.

Calaritani apud Sardos episcopi, qui schismatis in Ecclesia auctor fuit, cum episcopos in synodo Ariminensi lapsos quamvis resipiscentes recipi nollet, ab iisque se qui eos receperant segregavit. Sulpitius Severus: Lucifer in tantum eos qui Arimini fuerant condemnavit, ut se etiam ab eorum communione secreverit, qui eos sub satisfactione vel poenitentia recepissent.


Cap. 2, n. 5, Rufinus atque Minucius.

Synodus Nicaena can. IV episcopum ab episcopis provinciae cum metropolitani auctoritate fieri jubet. Contra hunc canonem commiserant Rufinus et Minicius, quorum uterque sine conscientia metropolitani, [Col. 0638B] alter etiam in aliena provincia, episcopos ordinarant. Quare et in usurpatores animadverti oportere ait, et ab his temere ordinatos honore carere quem adepti sunt, juxta canonem 6 synodi ejusdem, quo cautum est, eum qui praeter sententiam metropolitani factus fuerit episcopus, episcopum esse non debere.


Cap. 3, n. 6, Joanne episcopo.

Joannes hic synodo Toletanae redeuntes ab haeresi recipienti per vicarios consenserant: postea subduxisse se, et contra sententiam suam venisse ferebatur. In hunc ergo, aque in alios qui a communionis consortio cessasse videbantur, plenius inquiri, deprehensosque, si ad concordiam redire abnuant, excommunicari jubet.


Cap. 4, n. 7, de ordinationibus.

De iis qui prava consuetudine in Hispania ex diversis generibus hominum, quos canones a cleri gradibus excludunt, creati hactenus fuerant episcopi, propter illorum multitudinem non sic indulget, ut [Col. 0638C] proposita vitiose deinceps ordinatis ordinantibusque poena, in posterum abstineri praecipiat.


Cap. 5, n. 8, in locum patruini.

Discrepant inter se rerum Hispanicarum scriptores, cujus sedis episcopus fuerit Patruinus, qui concilio primo Toletano praefuit. Alii enim Toletanum antistitem fuisse conjiciunt, alii Bracareusem, alli neutram illorum sententiam satis firmam putant. Ex hoc loco apparet, quod in mentem illis non venerat, Emeritensem episcopum fuisse, cui jam defuncto Gregorius hoc tempore successerat.


Cap. 6, n. 9, per sententiam decernitis.

Manifestum est alludi ad decretum synodi Toletanae, quod in ejus actis primo loco positum est his verbis: Patruinus episcopus dixit: Si placet, communi consilio decernamus, quid ab omnibus episcopis in ordinandis clericis sit observandum. Mihi autem placet, constituta primitus concilii Nicaeni perpetuo esse servanda, nec iis esse recedendum. Episcopi dixerunt: Hoc omnibus placet. Quae cum ita sint, liquet profecto [Col. 0638D] Innocentium hoc loco alloqui episcopos qui Toletano concilio affuerant, ac proinde synodo Toletanae inscribi epistolam debere, ut dictum est.




ANNO DOMINI CDXVII.
ZOSIMUS PAPA.




[Col. 0637]
PROLEGOMENA.



NOTITIAE BIOGRAPHICAE.[Col. 0637D] I.
(Ex libro Pontificali, Labb. t. II Concil.)

Zosimus natione graecus, ex patre Abrahamio, sedit [Col. 0638D] annum unum, menses duos, dies undecim. Hic constituit multa in Ecclesia. Et constituit ut diacones laevas tectas de pallis [Al. palleis] linostimis haberent. Et per parochias concessit licentiam benedicendi [Col. 0639A] cereum [Al. cerea] paschalem. Et praecepit, ut nullis clericis poculum in publico propinaretur, nisi tantum in cellis fidelium, maxime clericorum. Hic fecit ordinationem unam per mensem Decembrem, presbyteros decem, diacones tres, episcopos per diversa loca numero octo (Vid. Prosper in Chronico). Sepultus est via Tiburtina, juxta corpus beati Laurentii martyris, septimo kalendas Januarii. Et cessavit episcopatus dies undecim.




[Col. 0639]
NOTAE SEVERINI BINII

Zosimus. Post obitum Innocentii, interlapsis vigintiduobus diebus interregni, Zosimus factus est pontifex decima nona Augusti, anno Domini 417, qui est Honorii 23, Theodosii 10. Pelagius et Coelestius ab Africanis condemnati, ad pontificem appellarunt, oblatoque Zosimo fidei libello plane catholico, se in [Col. 0639B] omnibus paratos esse dixerunt; eadem de fide sentire, quae Romanus pontifex sentienda proponeret. Quibus persuasus pontifex de utroque, ut videri poterat, catholico reddito, ad eosdem Africanos episcopos litteras dedit, quas infra ex codice Vaticano cum libello fidei subjungemus. Baptismalis fontis benedictio, ut est apud Leonem epist. 65, miraculo est confirmata. Quid in causa Pelagii inter Zosimum et Africani concilii patres actum sit, infra dicemus. Interea Romae Coelestius in judicium vocatus, de fide et doctrina examinatus, peccatum originale cum Pelagio negasse repertus fuit: qua de causa in utrumque sacer patrum consensus hanc sententiam damnationis protulit, ut nisi correcti poenitentiam agerent, toto orbe terrarum damnati censerentur. Sixtus Romanus presbyter, Coelestini in pontificatu successor, quem Pelagianae haereseos fautorem ac patronum esse calumniati fuerant, primus in illos anathema proclamavit, et commentarium adversus eosdem scripsit, teste Augustino epistol. 104 et 105. Honorius [Col. 0639C] imperator edicto promulgato eosdem proscripsit. Fautores Pelagii ex clero Romano, tamquam rebelles et perturbatores omnium a Zosimo excommunicati, cum ad Honorium imperatorem de pontifice conquesturi se contulissent, sub poena excommunicationis vitari jubentur per epistolam Zosimi ad presbyteros et diaconos Ravennates perscriptam. Damnati haeresiarchae pontificem, clerum Romanum, Augustinum, aliosque catholicos calumniis impetiverunt, et Ecclesiam Romanam orientalibus odiosam reddere laboraverunt; sed frustra. Ob dissensionem quamdam Africanorum episcoporum cum Romano pontifice obortam, de prosecutione appellationum ad sedem apostolicam interpositarum, Faustinum episcopum Potentinum in Piceno, Asellum et Philippum, legatos a latere anno Domini 418 Carthaginem misit. Quoniam vero inter haec Zosimum mori, remque ad Bonifacium successorem ejus devolvi contigit, quid in causa perdifficili, quinquennio agitata, gestum [Col. 0639D] sit, infra dicemus. Baron. praedictis annis.

Sedit annum unum, menses duos, dies undecim. Anno uno, mensibus quatuor, diebus septem pontificiam sedem tenuisse patet ex initio et fine pontificatus. [Col. 0640A] Anno praecedente 417 Innocentium adhuc superstitem fuisse indicat ejus epistola ad concilium Milevitanum scripta. Ad finem anni 418 Zosimum non supervixisse, acta concilii Carthaginensis VI et epistola Bonifacii successoris ad episcopos Galliae, sub consulatu Monaxii scripta, testantur. Cum ergo, juxta auctoritatem libri pontificalis, obitus Zosimi contigerit VII kalendas Februarii (Januarii), constetque ex relatione Symmachi ad Honorium IV kalendas Februarii data, Bonifacium eidem subrogatum fuisse, dicendum est Zosimum non tribus, sed uno tantum anno, ac praedictis mensibus et diebus, sedem apostolicam gubernasse. Baron. anno 418, num. 75.

Per parochias concessit licentiam. Zosimus hoc tantum constituit, ut idem cereus, qui in majoribus dumtaxat basilicis incendi soleret aeque singulis parochiis concederetur. Benedictionem enim cerei paschalis, in ecclesia antiquiorem esse docet Prudentius, qui de eo hymnum cecinit. Baronius anno 418, numero vigesimo sexto.



II.
(Ex Collecl. Epist. Rom. Pont. Constantii tom. I.)
[Col. 0640B]

Hujus papae pontificatus brevis, sed rebus in Pelagii Coelestiique causa gestis satis celebris fuit. Pachasino apud Leonem papam epist. 3 scribenti, anno 417, dum Zosimus pontificatum gereret, Pascha Martii 25 die celebratum esse, suffragatur ipsius Zosimi epistola 1 eodem anno Martii 22 die data. Quocirca majori fide digna visa sunt martyrologia aliaque monimenta vetera, quae Innocentii obitum Martii 12 die, quam quae aliis diebus vel mensibus consignant. Hinc et quo die ordinatus sit Zosimus, non arduum est definire. Nam quin dominico die inauguratus sit ipse epist. 4 n. 2 dubitare non sinit, dum inter ordinationis Herotis vitia hoc recenset, quod ne dies [Col. 0640C] quidem legitimus ordinationis esset adscitus. At vero a Martii die, quo Innocentius obiit, ad 22, quo Zosimus priorem epistolam scripsit, nullus occurrit dominicus dies, nisi decimus octavus. Restat igitur ut hoc die Zosimus fuerit ordinatus. Si ea benignitate, qua Pelagium Coelestiumque, conversos illos existimans, complexus est, ad indulgentiam quam propensus esset patefecit; eo etiam studio quo illos postmodum detracta fraude, ubique terrarum curavit condemnandos, ab haeresi probanda quam alienus esset, quamque catholicae veritati semper fuerit addictus, omnibus comprobavit. Ipso quippe usus est Deus, ut Pelagianorum condemnationi coronis celeberrimo decreto imponeretur. Anno 418, Decembris 26 die, ut ex Symmachi Urbis praefecti relatione, a [Col. 0640D] Baronio ab anno 418 edita conficitur, vivendi finem feliciter fecit, anno uno, mensibus novem, ac novem diebus, secundum Prosperum, in pontificatu exactis.



[EPISTOLAE ET DECRETA.]




[Col. 0639]
ZOSIMI PAPAE EPISTOLAE ET DECRETA.
(Ex Editione P. Constantii Epist. Rom. Pontif. tom. I.)
(S)*





MONITUM IN EPISTOLAM SEQUENTEM.

1. E veteri Arelatensis ecclesiae codice, qui nunc in [Col. 0640D] Colbertina bibliotheca asservatur, a Baronio primum in annalibus, ac deinde a Jac. Sirmondo inter concilia Galliae vulgata est haec epistola. Exstat et in [Col. 0641A] altero laudatae bibliothecae non minus vetusto exemplari. Ad utriusque discrimen primum Arel., alterum Colb., nuncupamus. Tertium vero nobis suppeditavit bibliotheca Regia codicem not. 3989 duobus praedictis antiquiorem, in quo praemittitur factum (seu edictum) ad virum illustrem Agricolam praefectum Galliarum Augustorum Honorii et Theodosii, infra suo loco edendum, ac deinde sequuntur plures Zosimi aliorumque Romanorum pontificum ad Pelagium usque epistolae, praesertim in Arelatensis Ecclesiae gratiam conscriptae. Praeterea in Morbacensis monasterii exemplari, compilationem canonum ab annis circiter 800 scriptam continente, duo posteriora epistolae hujus capita reperimus Zosimo nostro adscripta. In eodem tamen ms. offendimus ejusdem caput 1 nomine inscriptum Silvestri papae, velut Reticio Augustodunensi episcopo per Gallias ac septem provincias privilegium largientis, idque regionis hujus praesulibus significantis. Exhibet quoque vulgata Floriacensis bibliotheca idem caput [Col. 0641B] nomine item Silvestri papae insignitum, quo idem privilegium Paschasio Viennensi conceditur. Hujus autem scripti, quod in Appendicem rejiciendum duximus, falsitatem loco suo probaturi sumus. Neque igitur haec scriptio, sicut nec falsa codicis Morbacensis citatio, epistolae sequentis officiunt veritati. Hinc tantum conficitur ecclesias, quae aliquod sibi jus in alias arrogare voluerunt, privilegio ad epistolae hujus imitationem concinnato illud obfirmare contendisse.

2. Epistolae sequentis veritatem non modo probat veterum codicum auctoritas, sed et historica veritas confirmat. Certe episcoporum Arelatensis provinciae ad Leonem papam preces apud ipsum Leonem epist. 40 nemo queat legere, quin epistolam istam plane ab illis indicari, et ex ejus verbis preces illorum expressas esse non statim agnoscat. Similiter omnes sive antecedentium sive subsequentium Romanorum pontificum quae ad Arelatensem ecclesiam [Col. 0641C] attinent epistolae, ita inter se cohaerent, ut qui unam admiserit, vix ullam rejicere deinde valeat. Quocirca Joan. Morinus Eccl. exercit. 24 Scaligerum merito ridet, quod epist. 348, et hanc epistolam, et alias Arelatensis sedis gratia scriptas Zosimo indignas ac supposititias judicarit. Quae autem adversus illas objiciuntur, Pasch. Quesnellus ad calcem operum Leonis dissert. 5, part. I, cap. 6, diluit. Demum Francofordiense concilium anno 794 habitum, Carolo Magno praesente, can. 8 illarum haud obscure meminit, ubi habet: »De altercatione Ursionis Viennensis episcopi lectae sunt epistolae beati Gregorii, Zosimi, Leonis et Symmachi, quae definierunt, etc.«

3. An Zosimus Arelatensi episcopo nihil hac epistola novi tribuerit, jure disceptetur. Censet quidem Pasch. Quesnellus loco laudato in eo etiam, quod cap. I de formata praecipitur, nihil ei tributum esse, nisi quod jam a Cypriani aevo habuerit. Sed quod ea de re ex epistola 1, ad Stephanum I papam, patere ait, nobis prorsus latere ultro fatemur: in ea [Col. 0641D] enim epistola nullus occurrit de formatis sermo. [Col. 0642A] Immo si canones consulamus, quos Siricius ad Gallos episcopos misit, Zosimum in eo, quod formatas quibusvis clericis ab Arelatensi episcopo tradendas esse decernit, de jure communi in Galliis recepto derogasse non ambigemus. Ubi enim observat Siricius (Epist. 10, n. 17) clericum quemlibet, »sine litteris episcopi sui vel formata in aliena ecclesia non posse ministrare,« clericos alio pergentes litteras seu formatam episcopi sui, non Arelatensis, accipere consuevisse satis aperte indicat. Ad Metropolitani quidem jus hoc pertinuisse non negaverim, ut ei subjecti episcopi aliquod iter procul ab Ecclesiis suis suscipientes formatam ab ipso acciperent. Quamobrem concilium Carthaginense anno 397 celebratum constituit, »ut nullus episcoporum naviget sine formata primatis« (Cod. can. Eccl. Afr., c. 56). Neque vero opus est moneamus, primates cujusque provinciae in Africa vicem gessisse metropolitanorum. At singulos episcopos clericis suis formatas illas tradidisse vel ex eo patet, quod alterum Carthaginense [Col. 0642B] concilium anno 407 decrevit: »Formatas autem, quae a primatibus (tribuuntur episcopis) vel a quibuscumque episcopis propriis clericis dantur, habeant diem Paschae« (Ibid. c. 106). Sanxit quoque Laodicenum concilium can. 40 secundum interpretationem in Codice Quesnelli cap. 58 vulgatam: »Non oportet ministrum altaris, vel etiam laicum, sine canonicis litteris, id est formata, aliquo proficisci;« ac deinde can. 41 hanc formatam a proprio episcopo accipiendam esse docet his verbis: »Non oportet altaris ministrum vel quemlibet praeter jussionem episcopi ad peregrina proficisci.« Immo concilium Antiochenum cum can. 7. secundum mox laudatum interpretem praecipiat, »nullum peregrinorum clericorum absque formata suscipi oportere, neque presbyteros ad regiones longinquas formatas, id est epistolas dare; addit tamen can. 8: »Vicario vero episcopi, qui a Graecis chorepiscopus dicitur, formatas facere liceat.« Unde ante Zosimi tempora cum [Col. 0642C] in Oriente, tum in Occidente, usu receptum fuisse liquet, ut praedictas formatas clerici ab episcopis suis peterent, et episcopi a metropolitanis: adeoque Zosimus novi aliquid tribuit Arelatensi episcopo, cum episcopos et clericos quoscumque formatas ab eo accipere voluit.



EPISTOLA I. AD EPISCOPOS GALLIAE. De privilegiis ecclesiae Arelatensis.

I. [a 1Kb] Ut qui Romam aut alio e Gallia veniunt, formatas accipiant a Metropolitano Arelatensi.---II. Ut metropolitanus Arelatensis episcopos ordinet per provinciam Viennensem, et per utramque Narbonensem. ---III. Ut ecclesiae Arelatensi suae paroeciae restituantur.


Zosimus universis episcopis per Gallias et [b 1Kb] septem provincias constitutis.



CAP. I.
[Col. 0642D]

1. Placuit apostolicae sedi, ut si quis ex [Col. 0643A] qualibet Galliarum parte, sub quolibet ecclesiastico gradu, ad nos Romam venire contendit, vel alio [Reg. ms. ad alia] terrarum ire disponit, non aliter proficiscatur, nisi metropolitani [1 97Kb] Arelatensis episcopi formatas acceperit, quibus sacerdotium suum, vel locum ecclesiasticum quem habet, scriptorum ejus adstipulatione perdoceat. Quod ea gratia statuimus, quia [a 1Kb] plurimi se episcopos, presbyteros, sive ecclesiasticos simulantes, quia nullum documentum formatarum exstat per quod valeant confutari, in nomen venerationis irrepunt, et indebitam reverentiam promerentur. Quisquis igitur, fratres charissimi, praetermissa supradicti formata, sive episcopus, sive presbyter, sive diaconus, aut deinceps inferiori gradu sit, ad nos venerit, sciat se omnino suscipi [Col. 0643B] non posse. Quam [b 1Kb] auctoritatem ubique nos misisse manifestum est: ut cunctis regionibus innotescat, id quod statuimus omnimodis esse servandum. Si quis autem haec salubriter constituta temerare tentaverit, sponte sua se a nostra noverit communione discretum. Hoc autem privilegium formatarum sancto Patroclo fratri et coepiscopo nostro meritorum ejus [c 1Kb] specialiter contemplatione concessimus.



CAP. II.
[Col. 0644A]

2. Jussimus autem praecipuam, sicuti [d 2Kb] semper habuit, metropolitanus episcopus Arelatensium civitatis [2 1Kb] in ordinandis sacerdotibus teneat auctoritatem. Viennensem, Narbonensem primam et Narbonensem secundam provincias ad pontificium suum revocet. Quisquis vero posthac contra apostolicae sedis statuta et praecepta majorum, omisso metropolitano episcopo, in provinciis supradictis quemquam ordinare praesumpserit, vel is qui ordinari se illicite siverit, uterque [e 1Kb] sacerdotio se carere cognoscat. Quomodo enim potest auctoritatem summi pontificis obtinere, qui quae erant pontificis servare contempsit?



CAP. III.

Omnes sane admonemus, ut quique finibus territoriisque suis contenti sint [f 1Kb] : nam barbara [Col. 0644B] et impia ista confusio est aliena praesumere. De qua re ne ad nos querela ulterius redeat admonemus. Dedit enim exemplum Arelatensis ecclesia, quae sibi [3 1Kb] Citharistam et [g 1Kb] Gargarium paroecias in territorio suo sitas incorporari jure desiderat: ne de caetero ullus sacerdos in alterius sacerdotis praesumat injuriam. Sane quoniam metropolitanae Arelatensium urbi vetus privilegium minime derogandum [Col. 0645A] est, ad quam primum ex hac sede Trophimus summus antistes, ex cujus fonte totae Galliae fidei rivulos acceperunt, directus est; idcirco quascumque paroecias in quibuslibet territoriis, etiam extra provincias suas, ut antiquitus [a 1Kb] habuit, intemerata auctoritate possideat. Ad cujus notitiam, si quid illic negotiorum emerserit, referri censemus, nisi magnitudo causae etiam nostrum requirat examen. Data XI kalendas Apriles (Anno 417, Martii 22) [b 1Kb] Honorio augusto XI et Constantio II consulibus.





MONITUM. IN DUAS EPISTOLAS SUBSEQUENTES.

1. Ambas primus Baronius ad annum 417 e veteris codicis Vaticani fide cum suis naevis in lucem emisit. Naevos illos repurgare nisus est Joannes Garnerius, [Col. 0645B] sed ea libertate, quam nobis licitam non existimamus. Interdum tamen felix fuit illius labor, ubi a criticae regulis minus recedit. Capelli censura, qua eas adulterinas putat, eruditorum omnium judicio merito rejicitur. Harum prima primis secundae verbis, sicut et haec altera aperte indicatur istis Marii Mercatoris in commonitorio dictis: »Coelestius ad urbem Romanam sub sanctae memoriae Zosimo episcopo tota festinatione perrexit. Ubi actis quorum exemplaria habemus interrogatus, cum ab illo cognitore aliquatenus tentaretur, crebris responsionibus et prosecutionibus suis spem praeseminavit, condemnare se illa capitula, de quibus apud Carthaginem fuerat accusatus, promittens. Id enim et instantius jubebatur, ab eoque vehementius ut id faceret exspectabatur: atque ob hoc ipsum nonnulla illius sancti sacerdotis humanitate dignus est habitus. Et sic epistolam quamdam benignitatis plenam ad Afros episcopos meruit, qua ille abusus est, et adhuc abutitur ad multorum ignorantum deceptionem.« De utraque [Col. 0645C] vero Augustinus libris contra duas epistolas Pelagianorum ad Bonifacium et de Peccato originali, ut mox visuri sumus, non minus diserte loquitur. Manifesta quoque sunt haec Facundi lib. VII, c. 3, p. 277, de ambabus verba: »Invenient postremo B. Zosimum apostolicae sedis antistitem, contra S. Innocentii decessoris sui sententiam, qui primus Pelagianam haeresim condemnavit, fidem ipsius Pelagii ejusque complicis Coelestii, quem in ecclesia Carthaginensi convictum, atque appellantem apostolicam sedem, et ipse gestis discusserat, tamquam veram et catholicam laudantem, insuper etiam Africanos culpantem episcopos, quod ab illis haeretici crederentur, cum, necdum ipsi Africanis episcopis dolos eorum manifestius detegentibus, memoratos Pelagium et Coelestium putaret orthodoxos.« Et haec quidem pro litterarum illarum veritate, quae ex dicendis magis ac magis elucescet, interim satis. An vero Zosimus causam denuo recognoverit a decessore [Col. 0645D] suo finitam, de qua Augustinus Serm. 131, n. 40, dixerat: »Causa finita est; utinam finiatur error!« an etiam in hoc toto negotio, ut vult Facundus, »contra S. Innocentii decessoris sui sententiam« se gesserit, nunc est expendendum.

2. Ad Augustinum quod attinet, finitam dixit causam, quatenus aperte ac certa auctoritate erant reprobati errores; at finitam non intellexit, quatenus istud fixam sonat ac determinatam etiam personarum Pelagii ac Coelestii condemnationem. De [Col. 0646A] his enim Carthaginense concilium epist. 26, ad Innocentium. n. 6, velut subdubitans scripserat: »Etiamsi Pelagius Coelestiusque correcti sunt, vel se ista numquam sensisse dicunt.« Nec quidquam certius quinque episcopi epist. 28, ad eumdem papam, n. 11. de Pelagio asseruerant, utpote a quo id postulare satis habebant: »Anathemet ergo Pelagius scripta sua . . . Aut si ea sua esse negat, aut scriptis suis ab inimicis suis dicit immissa quae sua esse negat, anathemet ea et damnet.« Neque etiam illum ejusque socium Innocentius nisi adjecta conditione damnarat, ut si nimirum resipiscerent aut purgare sese valerent, absolverentur et intra Ecclesiam reciperentur. »Quod si fecerint,« inquit epist. 29, n. 8, »erit in potestate pontificum istis aliquatenus subvenire, et talibus aliquam curam praestare vulneribus, quam solet lapsis cum resipuerint Ecclesia non negare: ut a suis revocati praecipitiis, intra ovile Domini redigantur.« Idipsum epist. 30, n. 6, adhuc apertius confirmat. Nominatimque [Col. 0646B] de Pelagio epist. 31, n. 4, rescribit: »Non deerit cura, si medicinae praebeat ille materiam. Potest enim damnare quae senserat, ac datis litteris, erroris sui, ut regressum ad nos decet, veniam postulare.« His igitur Pelagius Coelestiusque litteris invitati, is quidem nulla mora interposita Romam se contulit, atque apostolicae sedis sententiae morem gerere se professus est, ille vero litteras cum libello fidei suae misit, in quibus errores sibi ascriptos conceptis verbis damnare videbatur. Cum igitur Zosimus congruam illis medicinae curam adhibere non neglexit; nihil contra decessoris sui egit sententiam, nec tam causam ab eo finitam recognovisse dicendus est, quam quod Innocentius ad ejus coronidem praescripserat, ex ipsius mente perficere voluisse.

3. Innocentii quippe votis fecisse satis videbatur Pelagius. Nam cum adverteret, ut observat Augustinus lib. de Gratia Christi, cap. 30, duo esse de quibus [Col. 0646C] infamaretur, unum quod parvulis negaret baptismi sacramentum, alterum quod Dei excluderet auxilium; astute confessus est in libello (Lib. de Grat. Chr., c. 32), »infantes in remissionem peccatorum percipere baptismum,« atque huic confessioni in epistola praemisit (Ibid. c. 31), liberum arbitrium »in omnibus bonis operibus divino semper adjuvari auxilio.« Hac duplici professione, cui dubio procul Coelestius praesens ultro subscripserit, cum satis purgatus censeretur, accedente praesertim epistola Praylii Hierosolymitani episcopi, qui Pelagii causae enixius adstipulator interveniebat, litteras non differendas duxit Zosimus, quibus Afros de Pelagii ad Ecclesiam reditu certiores faceret, eisque suum ea de causa gaudium panderet ac declararet (August. lib. de Pecc. Orig., c. 5). Eo etiam erga Pelagium animo, quo Zosimus, affecti sunt Albina, Pinianus et Melania, cum quae apud Zosimum scriptis professus erat vafer ille haereticus, ipsius ore praesentis excepissent.

[Col. 0646D] 4. Aegrius percipitur, quo pacto probari potuerit fides Coelestii, qui, Augustino teste (Ibid. c. 33), »in libello suo, quem Romae gestis ecclesiasticis allegavit, parvulos et baptizari in remissionem peccatorum confessus est, et negavit ullum habere originale peccatum.« Ipsa autem hujus haeretici verba idem Doctor refert lib. de Pecc. orig. c. 6. Zosimum tamen variis modis excusant tum Marius Mercator, ut jam vidimus, tum Augustinus ipse, ut nunc paucis exponendum.

[Col. 0647A] 5. Primo quidem licet Augustinus libellum Coelestii a Zosimo catholicum dictum esse fateatur, non ideo tamen catholicum dictum esse docet, quia fidei venena in illo posita ab apostolica sede approbarentur, sed quia catholica mente, seu sub catholicae mentis specie, conscriptus esset. Coelestius enim in libello suo (Lib. II. ad Bonifac., c. 3 et 4) de peculiari sententia sua locuturus praemiserat: »Si forte ut hominibus quispiam ignorantiae error obrepsit, vestra sententia corrigatur.« At vero, infit Augustinus, »hoc catholicae mentis est, si qua forte aliter sapit, quam veritas exigit, non ea certissime definire, (quae haereseos est nota,) sed detecta ac demonstrata respuere.« Neque vero hac generali Coelestii professione contentus fuit Zosimus, sed crebris interrogationibus ac responsis eo illum adegit, ut se »litteris beatae memoriae papae Innocentii, quibus de hac re (scil. de peccati originalis fide) dubitatio tota sublata est, consentire responderet.« Quod ubi professus est (Cap. 4), »quis, inquit Augustinus, non videat [Col. 0647B] quemadmodum sit colligatus Coelestius, et vinculo saluberrimo obstrictus, ne ulterius defendere auderet in baptismate parvulorum non dimitti originale peccatum.« Idcirco laudat idem Augustinus lib. de Pec. Orig., c. 7, piam Zosimi in curando Coelestio industriam, qua eum, velut furentem et phreneticum, suis interrogationibus ac propriis ipsius responsionibus sic colligare studuit, ut ne vix quidem evadere jam posset; sic fovere, ut »interposito duorum mensium tempore, donec rescriberetur ex Africa, resipiscendi ei locus« concederetur. Interea »et hoc (scil. peccatum originale a Coelestio non negari) ut plenius et manifestius in illo fieret, exspectabatur, venturis ex Africa litteris, in qua provincia ejus aliquanto calliditas evidentius innotuerat« (Lib. II ad Bonifac., c. 3). Tum igitur, ut verbis utamur Augustini, »voluntas emendationis, non falsitas dogmatis approbata est.« Quamobrem apposite idem concludit Augustinus: Profecto quidquid [Col. 0647C] interea lenius actum est cum Coelestio, servata dumtaxat antiquissimae et robustissimae fidei firmitate, correctionis fuit clementissima suasio, non approbatio exitiosissima pravitatis. Et quod ab eodem sacerdote (Zosimo) postea Coelestius et Pelagius repetita auctoritate damnati sunt, paululum intermissae, jam necessario proferendae severitatis fuit, non praevaricatio prius cognitae, vel nova cognitio veritatis.

6. Ejus etiam indulgentiae, qua »duo illa ingenia aliquanto lenius, quam severior postulabat Ecclesiae disciplina, tractata sunt,« hanc suggerit Augustinus causam; quia nimirum »quamvis nefando errore perversa, non tamen erant contemptibilia.« Cur vero non erant contemptibilia, subinde aperit, ubi de Coelestio sic loquitur, ut de »homine accerrimi ingenii, qui profecto si corrigeretur, plurimis profuisset.« Hujus quoque profectus spe Innocentius utrique, modo iis quae prave senserant anathema dicerent, veniae locum relinqui jussit. Sperabat quippe fore (Innoc. ep. 31, n. 5) »ut illi, qui ejus (Pelagii) [Col. 0647D] sermonibus fuerant praeceptisque collapsi, quid tandem habeat fides vera cognoscerent. Facilius enim revocari poterunt, cum ista a suo senserint auctore damnari.« Et hinc igitur rursum cum Innocentio perspicua est Zosimi consensio: adeoque assentandi suspicione vacat Paulinus diaconus, cum infra epist. 8, n. 2, Zosimum Innocentii de Pelagio Coelestioque sententiam, etiam antequam eos ille decretorio judicio damnaret, secutum esse affirmavit. Sed et assertionis ipsius veritatem id, quod ex gestis in medium profert, evidenter probat. Nil igitur vetat, quominus in laudatum papam, etiam ante decretorium ipsius judicium, convenire sentiamus illud Augustini ad Julianum: »Quale est autem, quod B. memoriae Zosimum apostolicae sedis episcopum, ut in tua pravitate persistas, praevaricationis accusas? qui non recessit a praecessore suo Innocentio, etc.« (Lib. VI, contr. Julian., c. 12.)

[Col. 0648A] 7. Sane in hac causa iidem clerici Romani consederunt et cum Innocentio, quando Pelagius ac Coelestius ea conditione damnati sunt, ut eis, si resipiscerent, venia non negaretur, et cum Zosimo, quando cum iisdem quamdam resipiscentiae speciem prae se ferentibus lenius actum est, et rursus cum eodem papa quando detecta larva ac fraude patefacta haeretici illi palam condemnati sunt. Et eam quidem ob causam Pelagiani clericis illis inuri voluerunt praevaricationis notam, quasi quam in priori Zosimi judicio probassent doctrinam, in posteriori reprobassent. Sed calumniam illorum hac ratione Augustinus repellit: »Si, quod absit, ita tunc fuisset de Coelestio vel Pelagio in Romana Ecclesia judicatum, ut illa eorum dogmata; quae in ipsis et cum ipsis papa Innocentius damnaverat, approbanda et tenenda pronuntiarentur, ex hoc potius esset praevaricationis nota Romanis clericis inurenda« (Lib. II ad Bonifac., c. 3). Ex quo consequens est, ut in tribus illis judiciis constans fuerit cleri Romani sententia, adeoque manifesta Zosimi, [Col. 0648B] etiam in judicio priori cum decessore suo consensio.

8. Hanc etiam inde probat Augustinus quod »tot et tantis inter apostolicam sedem et Afros episcopos currentibus et recurrentibus scriptis, ecclesiasticis etiam gestis de hac causa apud illam sedem Coelestio praesente et respondente confectis, nulla Zosimi epistola, nulla ejus interlocutio reperiatur, in qua vel dixerit vel conscripserit quidquam, quod perversae Coelestii doctrinae suffragetur.« Immo et Facundus, quamvis ipsi Zosimus Pelagii Coelestiique fidem »contra S. Innocentii decessoris sui sententiam« approbasse videatur (Lib. VII, c. 3, pag. 278), fatetur tamen non secus de illo sentiendum esse, ac de Athanasio cum Timotheum Apollinaris discipulum Damaso commendavit, de ipso Damaso cum commendatum benigne suscepit, ac de Palaestinis episcopis cum Pelagium orthodoxum judicarunt; »quoniam, inquit, non debet crimini deputari simplicium, non intellecta versutia malignorum.« Et ea quidem erat [Col. 0648C] versutia, ut ex Pelagii litteris tunc Zosimo datis hunc haereticum credidisset Augustinus plane correctum nisi varias illius artes aliunde compertas habuisset, uti fidem faciunt ipsius Augustini verba notis in epistolam 42 Pelagii, ad Innocentium, pag. 918, not. g, relata.

9. Coelestii Pelagiique causam non mediocriter apud Zosimum juvit sinistra Herotis et Lazari, qui eos accusarant, quamvis immerita fama. Tametsi enim, etiam postquam ab episcopatu remoti sunt, a Mario Mercatore studiosi episcopi; a concilio Carthaginiensi epist. 26, ad Innocentium, n. I, sancti fratres et consacerdotes; ab Augustino lib. de Gestis Pelagii c. I, item sancti fratres et coepiscopi nostri Galli nuncupentur; longe tamen aliud de illis Zosimus sibi referri audiebat. In epistola nempe Pelagii legebat, teste Augustino (Lib. de Gratia Chr. c. 33), ipsius Pelagii »invidiosas de inimicis suis querelas.« quae maxime in eos cadebant. Neque iis dubio procul parcebat Praylii Hierosolymitani antistitis »enixius [Col. 0648D] Pelagii causae intervenientis« epistola. Quae etiam hujus decessor Joannes adversus eos dixerat, non tacebantur. Augustinus quidem sapienter monuerat: »Quidquid dixit episcopus Joannes de absentibus fratribus nostris sive coepiscopis Herote et Lazaro, sive de presbytero Orosio . . . credo quod intelligat (Pelagius) ad eorum praejudicium non valere.« Sed non is erat Pelagius, qui monito tam aequo cederet. Praesens praeterea in urbe aderat Coelestius, qui nihil unde iis invidiam vel conflaret vel augeret omittebat: praesens et Patroclus, quem Zosimus eo acceptius ac benegnius audiebat, quod amicus ac familiaris erat Constantii consulis et militum magistri, »cujus per ipsum gratia, inquit Prosper, quaerebatur.« E re autem Patrocli erat, ut Heros, in cujus locum invaserat, existimatione damnatus esset. Quidquid igitur Zosimus in epistolis suis adversus Herotem scripsit, ex illius fide non immerito [Col. 0649A] creditur dixisse. Patroclus autem, ut Prosper in Chronico docet, tam perditae conscientiae erat, ut »infami mercatu« sacerdotia venditare non dubitaret. Quod dum ignorat Zosimus, ex ore trium testium de Lazaro et Herote inter se consentientium, aequum de illis judicium proferre se existimavit. Nec advertit, absentes ex suspectis adversariorum sive manifestorum sive latentium testimoniis eo ipso tempore a se damnari, quo Afros dictis in absentes credendum non esse sedulius admonebat. Adeo verum est facilius cerni quod aliis cavendum vel faciendum est, quam quod nobis; ac viros oculatos interdum in id labi se non advertere, quod in aliis reprehendunt. At quam nulla in errorem propensione Zosimus primum fallacibus haereticis paulo credulior fuerit, postmodum detecta veritate patefecit. Nec sine divino nutu factum est, ut a quo per totum orbem proscribenda essent perversa commenta, is eorum auctores prius singulari benevolentia complecteretur. Inde enim persuasum omnibus fuit, pestilentem haeresim [Col. 0649B] soli veritatis vi, ac nulli privato odio succubuisse.



EPISTOLA II [a 1Kb] . De causa Coelestii. Quid instaurato Romae Coelestii judicio gestum sit. Eum, nisi intra duos menses veniant qui praesentem redarguant, et aliter sentire probent quam professus sit, absolutum fore.


ZOSIMUS AURELIO et universis episcopis per Africam constitutis dilectissimis fratribus in Domino salutem.

1. Magnum pondus examinis magna [b 1Kb] desiderant, ut non sit rebus ipsis, quae geruntur, inferior libra judicii. His accedit apostolicae sedis auctoritas, cui in honorem beatissimi Petri patrum decreta peculiarem quamdam sanxere reverentiam. Orandum [Col. 0649C] igitur, et incessanter orandum, ut continua gratia perennique adjutorio Dei, ex hoc fonte in totum orbem pax fidei et catholicae societatis nullis [c 1Kb] nebulis interfuscata mittatur. Charitas enim, quae sicut scriptum est (I Joan. IV, 8), Deus est, perfecta plenitudinis [Col. 0650A] abundantia gratulatur: cum si quid vel suspicionis habuerit, fidei intentione sollicita vel in longum perducta [d 1Kb] contentio aut emendatione corrigitur.

2. Coelestius presbyter nostro se ingessit examini, expetens ea quae de se apostolicae sedi aliter, quam oportuit, essent inculcata, purgari. Et licet multae occupationes majoribus vinculis ecclesiasticorum negotiorum curam nostram sollicitudinemque distraherent: tamen ne fraternitatis [Baron. paternitatis] vestrae de adventu ac discussione praedicti diutius penderet exspectatio, posthabitis omnibus, die cognitionis resedimus in sancti Clementis basilica, [e 2Kb] qui imbutus beati Petri apostoli disciplinis, tali magistro veteres emendasset errores, tantosque profectus habuisset, ut fidem quam didicerat et docuerat, [Col. 0650B] etiam martyrio consecraret: scilicet ut ad salutiferam castigationem tanti sacerdotis auctoritas praesenti cognitioni esset exemplo.

3. Omnia igitur, quae prius fuerant acta, discussimus, sicut gestorum huic epistolae cohaerentium instructione discetis; et intromisso Coelestio, libellum ejus, quem dederat, fecimus recitari: nec hoc contenti, utrum haec, quae scripsisset, corde loqueretur, an labiis, saepenumero exploravimus; cum de occultis animorum solius Dei nostri possit esse judicium, cui non tantum cogitata, sed cogitanda etiam praesto sunt. Quid voces ejus [f 1Kb] contineant, compendiosius duximus a sanctitate vestra legendo cognosci.

4. Unum sane movet nos, ut cum in praesenti ibi [Col. 0650C] Coelestium habueritis, nihil liquido judicatum sit. Ad litteras Herotis et Lazari priori relatione destinatas, equidem ob fervorem [Baron. hoc fervore] fidei, praefestinatum esse promptissimum est. Sed cum de his interrogaretur, asseruit nullum sibi de [Col. 0651A] talibus contentionibus umquam cum antedictis fuisse sermonem; nec ante sibi, quam de se scriberent, visu fuisse compertos; Lazarum sane in transitu cognitum; Herotem vero etiam satisfactione interposita; quod secus de ignoto et absente sensisset, cum gratia recessisse. [a 1Kb] Tam caduco ac nullo fundamine criminationis ignotae, procul dubio e re fuit, ut persona talium, quae tam ventosa et levis exstiterat, quaereretur, si saltem illis loci sui ratio vitaeque constaret, ut fides absentibus in absentes [b 1Kb] debuerit adhiberi, tantumque pondus in litteris eorum [c 1Kb] ut auctoritatem testimonii mererentur. Patuit hos inobservatis ordinationibus, plebe cleroque contradicente, ignotos, alienigenas, intra Gallias sacerdotia vindicasse, quibus se ipsi propria [Col. 0651B] [d 1Kb] abdicavere sententia; nosque, licet et alia, [e 1Kb] tamen eorum de se poenitudinem et confessionem secuti, sacerdotali eos loco et omni communione submovimus. Satis urget, causam a talibus processisse per litteras [f 1Kb] in absentis ejus accusationem, qui se praesens tuetur, qui exponit fidem, qui provocat accusantem.

5. Numquam piguit in melius retorsisse judicium. [Col. 0652A] Adolescens et sancti Spiritus exsecutor [g 1Kb] qui Susannam, seniorum falsitate damnatam, invenit innocentem (Dan. XIII, 46). Reducitur a suppliciis casta per puerum, quae per grandaevos fingitur impudica. Non ergo omni, sicut cautum est, spiritui credendum est (I Joan. IV, 1): sed diu appensius examinandum est, praesertim de fide hominis, ubi status ejus et vita perpetua est. Nec Salomonem fefellit in puerperii [h 1Kb] rixa veritatis indago (III Reg. III, 23). Non enim statim duabus feminis inter se jurgantibus unum pignus induxit: sed ibi arbiter fide cunctabundus invenit, ubi verae pietatis intellexit affectum. Perquam rarum sit, ut longa et castigata [i 1Kb] cunctatio non ad veri cubile perveniat. Optimae mentis indicium est, prava difficilius credere. [Col. 0652B] Nam plerique, quorum de se bonae [j 1Kb] confessioni pigrius adhibetur fides, in illius erroris abruptum necessitate coguntur: et irremediabile vulnus efficitur, quod desperatur sanari.

6. Unde in praesenti causa nihil praecox immaturumque censuimus, sed innotescere sanctitati vestrae super absoluta Coelestii fide nostrum examen: cui etiam prior libellus ab eo intra Africam [k 2Kb] [datus] [Col. 0653A] testimonio apud vos esse debuisset, ne inexploratis famaque jactatis [a 1Kb] tam facile crederetur. Quare intra secundum mensem [b 1Kb] aut veniant, qui praesentem redarguant aliter sentire, quam libellis et professione contexuit; aut nihil, post haec tam aperta et manifesta quae protulit, dubii sanctitas vestra resedisse cognoscat.

7. Ipsum sane Coelestium, et quicumque in tempore ex diversis regionibus aderant sacerdotes admonui, has tendiculas quaestionum et inepta certamina, quae non aedificant, sed magis destruunt, ex illa curiositatis contagione profluere; dum unusquisque ingenio suo et intemperanti eloquentia [c 1Kb] suprascripta abutitur: cum in hoc etiam magnorum virorum nonnumquam cum ipsis auctoribus scripta [Col. 0653B] periclitentur post multam temporum seriem [Baron. temporis miseriam] interpretantis arbitrio: ut divine praedictum sit, ex multiloquio non vitari peccatum (Prov. X, 19); et sanctus David [d 1Kb] merito postularit circumstantiam labiis suis, orique custodiam (Psal. CXL, 3).

8. Charitatem vestram tam apostolicae sedis auctoritate, quam mutua amoris affectione commoneo, ut jam ingenia vestra se sanctarum omnium Scripturarum, quae secundum traditionem patrum atque [Col. 0654A] majorum [e 1Kb] perceptae sunt, praeceptis observationibusque subjiciant. Quid illic non abundans? quid non Dei Spiritu et vocibus plenum sit? nisi libet unumquemque plus sibi credere, suoque de se uti judicio. [f 2Kb] Data . . . . (Anno Christi 417), Honorio augusto XI et Flavio Constantio consulibus.



EPISTOLA III. Pelagium missis litteris ac libello fidei, rursumque Coelestium sese purgasse, neque accusatoribus eorum tam sublestae fidei viris facile fuisse credendum; illos demum, cum damnanda damnarent, ac sequenda sequerentur, a catholica veritate aut Ecclesiae communione numquam excidisse.


ZOSIMUS episcopus AURELIO et universis episcopis per Africam constitutis, dilectissimis fratribus in [Col. 0654B] Domino salutem.

1. Postquam a nobis Coelestius presbyter auditus est, et quid de fide sentiret evidenter expressit, eademque, quae in libello contulerat, repetitis crebro professionibus roboravit, de ejus nomine plenius ad dilectionem vestram scripta dixerimus.

2. Ecce epistolam Hierosolymitani episcopi Praylii, qui in locum quondam sancti Joannis episcopus est ordinatus, accepimus, qui causae Pelagii enixius astipulator [g 2Kb] intervenit. Litteras quoque suas [Col. 0655A] idem Pelagius purgationem continentes abundantissime misit, quibus et professionis suae fidem, quid sequeretur, quidve damnaret, sine aliquo fuco, ut cessarent totius interpretationis insidiae, cumulavit. Harum recitatio publica fuit: omnia quidem paria, et eodem sensu sententiisque formata, quae Coelestius [a 3Kb] ante protulerat, continebant. Utinam ullus vestrum, dilectissimi fratres, recitationi litterarum interesse potuisset! Quod sanctorum virorum qui aderant gaudium fuit! quae admiratio singulorum! Vix fletu quidam se et lacrymis temperabant, tales etiam absolutae fidei infamari potuisse. Estne ullus locus, in quo Dei gratia vel adjutorium praetermissum sit? quod quisquis potest praeter eamdem vel mente concipere, nec [b 2Kb] ille illi supernae sententiae [Col. 0655B] subjectus, quae de sancto Spiritu lata est, quod neque hic, neque in futuro venia vel remissione donetur.

[Col. 0656A] 3. Video etiam hunc Pelagium, Herote et Lazaro scribentibus, infamari. Itane, fratres dilectissimi, ad aures vestras, qui sint isti turbines Ecclesiae vel procellae, nec opinione pervenit? Ita vero vos latuit vita horum atque damnatio? Sed quamquam specialis illos apostolicae sedis auctoritas omni communione submoverit, discite et in hac epistola, licet strictim, hominum mores. Vetus Lazaro consuetudo est innocentiam criminandi. Per multa concilia in sanctum Britium coepiscopum nostrum Turonicae civitatis diabolicus accusator [c 1Kb] inventus est (Vide epist. 4, n. 2). A Proculo Massiliensi in synodo Taurini oppidi sententiam calumniatoris excepit. Ab eodem Proculo fit post multos annos sacerdos, tyrannici judicii defensor, civitatis Aquensium: [Col. 0656B] cum contrairet [d 1Kb] addicta, in ipsum penetrale et sacerdotale solium sanguine [e 2Kb] innocentis pene [Col. 0657A] respersum irrupit. Stetitque in eo hactenus umbra sacerdotii, donec in tyranno (Constantino) imago staret Imperii: quo loco post internecionem patroni sponte se exuit, et propria cessione damnavit. De Herote vero omnia similia, idem tyrannus patronus, caedes, turbae, presbyterorum contradicentium vincula et custodiae, et totius civitatis [a 1Kb] addictio, similis poenitentia de abdicatione sacerdotii. Mirum est si isti laicum virum [b 1Kb] ad bonam frugem longa erga Deum servitute nitentem, falsis litteris percellere noluerunt, qui in fratres et coepiscopos tanta machinati sunt, qui tot tempestates ecclesiae reddiderunt. Non decet episcopalem auctoritatem, et praecipue prudentiam vestram, ad levium susurronum scripta pendere. Ecce Pelagius Coelestiusque apostolicae sedi in litteris suis et confessionibus suis [Col. 0657B] praesto sunt: ubi Heros, ubi Lazarus, erubescenda factis et [c 1Kb] tot damnationibus nomina? ubi illi adolescentes, id est Timasius et Jacobus, qui scripta quaedam, ut asserebatur [d 1Kb] ? Vos conjicite, si qui talia in sede apostolica confitentur, illa quae de iisdem a pravis ac levibus [e 2Kb] auctoribus ac dubio rumore jactata sunt, oporteat credi.

4. Amate pacem, diligite charitatem, studete concordiae. Nam scriptum est: Diliges proximum tuum [Col. 0658A] tamquam te ipsum (Matth. XIX, 19). Qui magis alter alteri proximi sumus, quam omnes qui in Christo unum esse debemus? Non omnis qui aures vestras ventus ingreditur, nuntius est veri: ideoque animo praesule et in excubiis constituto semper opus est, ne totum famae, totum testibus liceat. Recensete sacras litteras et divina tabularia: maximam partem falsi testes occupavere, ubi sanctorum aut accusationem aut pericula reperimus: maximam dico, immo totam, cum in ipsum Dominum nostrum Salvatorem totius mundi hostiam et pontificem salutarem falsi testes insurrexerunt [Garn. insurrexerint], qui se ejus blasphemiam audisse confingerent. Aestimate quid jam possit praeterire fallacia, quae in Deum fidei, immo in ipsam fidem ac veritatem, perjuriis impetum fecit.

[Col. 0658B] 5. Haec ideo scripsimus, ut de caetero, si qui absentes minusqe noti de quolibet talia ex libidine mentientur, fixi sint pedes vestri adversus arietem fraudulentiae. Unde et lucernam pedibus suis ac lumen semitis suis vir sanctus exorat (Psal. CXVIII, 105): scilicet ne inter fallaces tenebras sint caeca nobis et errabunda vestigia. Et in Evangelio: Numquid lex nostra judicat hominem, nisi ab ipso audierit prius, et [f 1Kb] cognoverit (Joan. VII, 51)? Etiam in veteri [Col. 0659A] Testamento: Non [a 1Kb] credes auditui vano, et non consenties cum iniquo fieri testis injustus (Exod. XXIII, sec. LXX). Et ne forte multitudini detrahentium ante examinationem judicii crederetur, addit dicens, Non eris cum pluribus in malitia, et non accipies per eos peccatum (Ibid.). Et iterum alibi: Prius quam interroges, ne vituperes quemquam: et cum interrogaveris, corripe juste (Eccli. XI, 7). Et iterum: Quae viderint oculi tui loquere (Prov. XXV, 8; sec. LXX). Et in Actibus Apostolorum adversus principes sacerdotum et seniores Judaeorum postulantes absentis Pauli apostoli damnationem, justissimam sententiam gentilis Festus tribunus protulit, quam convenit etiam nos in facie credentium objicere ad verecundiam, dicens, Non est consuetudo Romanis, damnare [Col. 0659B] aliquem hominem prius, quam is qui accusatur, praesentes habeat accusatores, locumque defendendi accipiat ad abluenda crimina (Act. XXV, 16). Si hanc igitur moderationem extra septum fidei nostrae positus tenuit contra sacerdotalem pudorem, [b 1Kb] indigna omnino credulitas absentibus in absentes. Quotus enim quisque immunis invenietur a vulnere, si ad omnem ferientis ictum, credulum pectus aperitur.

6. Doceat nos terrena moderatio, quae saecularibus arbitriis et causis primum de ipsis judicibus eligendis repudiandisque sit, et quanta cunctatio; quot interpositae dilationes; quoties inhibita comperendinatio (V. Cod. Th. lib. II, tit. 6 et 7): etiam sub ipso fine certaminis ampliare judicia [c 1Kb] cum innocenti [Col. 0659C] reo (Ibid. lib. IX, tit. 36). Confugitur ad [Col. 0660A] mare et [d 1Kb] transmarina documenta, ut fides quae in praesenti plerumque arctioribus strangulatur angustiis, saltem eminus veniat. Haec omnia mentior, nisi in patrocinium tuendae innocentiae reperta sint. Tolerabilius est enim innocentem quemlibet tardius inveniri, quam cito pro nocente damnari.

7. Grave fuit Lazaro et Heroti litterarum suarum pedissequos esse. An nesciebant, dilectionem vestram ad sedem apostolicam relaturam? Huc certo calumniae compendio navigassent. Ubi de episcopatu [e 1Kb] ambiendo agitur, maria terrasque lustrant, nec ulla suffragia praetermittunt. Ubi vero innocentium fama percellitur, otiosi et delicati sive accusatores sive testes (in utroque enim fallentibus [f 2Kb] nomen infame est), in cubilibus et lectulis suis litteris abutuntur; [Col. 0660B] et totam Africam, universumque tranquillum catholicae serenitatis innubilant ad libidines suas duae pestes. Ante tribunal Christi omnes stabimus: nemo illic abesse poterit, nec Domini, cujus immensitas omnibus locis ac rebus intervenit, declinare judicium.

8. Si Deo nostro cordi fuit; propter oves perditas Verbum carnem fieri, et ex Domino formam servientis induere, ut diu interceptam redderet libertatem: sit vobis gaudium, eos quos falsi [g 1Kb] judices criminabantur, agnoscere a nostro corpore et catholica veritate numquam fuisse divulsos. Certe hoc, quod [h 1Kb] vestra exspectatio desiderabat, eluxit, ut damnanda damnarent, et sequenda sequerentur. Si paterfamilias reditu filii gratulabatur, qui mortuus fuerat, [Col. 0660C] et revixit; perierat, et inventus est (Lucae XV, 32); [Col. 0661A] et jubebat in usum ejus stolam mundam, hoc est insigne candidae mentis afferri, et vitulum saginatum; quantum haec uberior exsultatio est fidei, non mortuos esse, nec periisse, de quibus falsa vulgata sunt? Misimus igitur ad dilectionem vestram exemplaria scripturarum, quas Pelagius misit: quarum lectionem non ambigimus parituram esse vobis in Domino de absoluta ejus fide laetitiam. Data XI kal. Octobris [a 1Kb] (Septemb. 21).



EPISTOLA [b 1Kb] IV. De [1 1Kb] Urso et Tuentio episcopis illicite ordinatis, ut nusquam in Ecclesiae communione suscipiantur.


ZOSIMUS AURELIO et universis episcopis per Africam constitutis, universis episcopis per Gallias [c 1Kb] et septem provincias constitutis, universis episcopis [Col. 0661B] per Hispaniam constitutis, [d 1Kb] a pari.

1. Cum adversus statuta patrum venitur, non tantum illorum prudentiae atque sententiae, qui in aevum victura sanxerunt, sed ipsi quodam modo fidei et catholicae disciplinae irrogatur injuria. Quid enim tam sanctum atque venerabile est, quam [Col. 0662A] penitus non exorbitare ab itinere majorum, quorum canonica statuta veluti quaedam fundamenta sunt ferendis fidei [e 1Kb] jacta ponderibus? Sed nihil minus ab Urso et Tuentio, quorum unus assidua sedis hujus medicina curatus, ad emendati erroris pervenire non potuit sanitatem; alter vero ante aliquot annos objecta criminatione submotus, sicut civium scripta testantur vel ingesta [Forte, ut gesta] docuerunt, etiam ab eo ipso gradum summi sacerdotis accepit, a quo fuerat ante damnatus. Caecus error in utroque, [f 1Kb] ut quod est potissimum in omnibus, nec velit aliorum de Tuentio, nec suam de Urso tenere sententiam.

2. Sed fac ut honesti mores hominibus essent et probata suffragia: quid illud, quod praetermisso [Col. 0662B] fratre nostro Patroclo metropolitano episcopo Arelatensium civitatis, sine cujus auctoritate, juxta majorum canones, nulla penitus potuit ordinatio celebrari, tumultuose et turbide indebitis sacerdotia impinguntur? Nec saltem comprovinciales episcopi corrogantur, ut error velamento aliquo tegeretur: sed [2 3Kb] Lazarus, dudum in Taurinensi concilio gravis- [Col. 0663A] simorum episcoporum sententiis pro calumniatore damnatus, cum Britii innocentis episcopi vitam falsis objectionibus appetisset, post vero indebitum ab eodem Proculo, qui inter caeteros [a 1Kb] in synodo damnationis ejus assederat, sacerdotium consecutus [b 1Kb] , a quo se ipse vitae suae conscientia, datis litteris in abdicationem sui, sponte submovit. Re vera incongruum fuit, ut [c 1Kb] illicitum sacerdotio, omisso metropolitano, sua confessione spoliatus, sacerdotem pariter ordinaret. Et ne nihil non intempestive fieret, ne dies quidem legitimus [d 2Kb] ordinationis adsciscitur: scilicet ut quibus cuncta deerant, etiam legitimum tempus deesset. Quid his tot tantisque improba usurpatione posthabitis addi potest, nisi illud extremum, quod totum transcendit errorem, ut [e 1Kb] territoriis [Col. 0663B] indebitis, ad Arelatensium civitatem antiquitus pertinentibus, locarentur? Unum vitium si in causis talibus evenisset, apostolicae sedis auctoritas etiam caetera destruxisset. Hic multa concurrunt, improborum et damnatorum ordinatio, praetermissio metropolitani, necnon et provincialium sacerdotum, locorumque alienorum impudentissima usurpatio, nec saltem diei custodita solemnitas, et Lazarus in consortio illicitae ordinationis adscitus. Haec omnia apud nos gestis testimoniisque discussa sunt.

[Col. 0664A] 3. Atque utinam in Tuentio pravi tantum mores, non etiam Priscilliana superstitio patuisset! quae sedis hujus dudum humanitas et misericordia in hoc illi consulere voluit, ut emendatior de caetero permaneret. Quod beneficium sibi pene praeter exemplum praestitum si diligentius observare voluisset, erroris illum anteacti oportuit poenitere, non ita praecipiti impetu ad sacerdotium festinare, ut nec diei veterem solemnitatem, quae praecipue custodienda fuerat, observaret, nec indebito loco crederet abstinendum.

4. Qua de re ad sanctitatem vestram et per totum orbem, ubicumque et in quacumque terrarum sonus catholicae religionis exiit, scripta direximus, fratres charissimi, ne [f 1Kb] Tuentium et Ursum in communione [Col. 0664B] Ecclesiae, in quocumque ecclesiastico gradu a qua in totum anathemati sunt, suscipiendos esse ducatis. Dicuntur enim circulatores esse, quod nos ex sententiis agnovimus in eorum damnatione sacerdotali auctoritate prolatis, quas in diversis regionibus exceperunt. Removendae sunt a sancto corpore putridae carnes, et a massa sanctificationis acidum exsecrandumque fermentum. De quibus plura scribere pudoris fuit, cum illis pudori non sit tanta fecisse. [g 1Kb]

5. Jussimus autem praecipuam, sicuti semper habuit [Col. 0665A] metropolitanus episcopus Arelatensium (et caetera ut in epistola 1, capite 2).

6. Omnes sane admonemus, ut quique finibus suis contenti sint: nam barbara et impia ista confusio est, aliena praesumere. De qua re ne ad nos, et reliquum capitis 3 mox dictae epistolae. Data sub die X kalendas Octobris (Anno 417, Septemb. 22) Honorio augusto XI et [a 1Kb] Constantio II consulibus.



EPISTOLA V [b 1Kb] . Ut metropolitanus Arelatensis in provincia Viennensi et in utraque Narbonensi ordinandorum episcoporum habeat potestatem


ZOSIMUS episcopis provinciae Viennensis et Narbonensis secundae, a pari.

[1 1Kb] Multa contra veterem formam Proculus usurpasse detectus est in ordinationibus nonnullorum indebite celebrandis, quas proxime numerosa [c 1Kb] cognitione discussimus: licet ipse diu exspectatus, fastidiose ferens sibi inducias attributas, convenire dissimulet. Attamen illa praesumptio nos admodum movit, quod in synodo Taurinensi, cum longe aliud ageretur, in apostolicae sedis injuriam subripiendum putavit, ut sibi concilii illius emendicata praestaret obreptio ordinandorum sacerdotum veluti metropolitano in Narbonensi secunda provincia [d 2Kb] potestatem (Taurin. concil. c. 1 et 2). Et ne solus, impudenter indebita postulando, [Col. 0666A] huic sedi videretur intulisse convicium, socium sibi [2 1Kb] Simplicium Viennensis civitatis ascivit, qui non dissimili impudentia postularet, ut sibi quoque in Viennensium provincia creandorum sacerdotum permitteretur arbitrium. Indecens ausus, et in ipso vestibulo resecandus, hoc ab episcopis ob certas causas concilium agitantibus extorquere, quod contra statuta patrum et sancti Trophimi reverentiam, qui primus metropolitanus Arelatensis civitatis ex hac sede directus est, concedere, vel mutare ne hujus quidem sedis possit auctoritas. Apud nos enim (25, quaest. I, c. 7; Ivo p. IV, c. 226) inconvulsis radicibus vivit antiquitas, cui decreta Patrum sanxere reverentiam. Et quia redire in ordinem suum intermissa praecipimus, [e 2Kb] fratres charissimi, metropolitanus [Col. 0666B] Arelatensis civitatis episcopus jam inde a Trophimo ordinationis seriem temporibus roboratam inviolabili in utraque Narbonensi et Viennensi auctoritate possideat. Data III kalendas Octobris, Honorio augusto XI et Constantio II consulibus.



EPISTOLA VI [f 1Kb] . Hilarium nullo niti jure ad ordinandos in prima [3 1Kb] Narbonensi episcopos, ac ne quid inde sibi usurpet.


ZOSIMUS HILARIO episcopo Narbonensis primae provinciae.

1. Mirati admodum sumus, dum nobis studiosius [Col. 0667A] requirentibus relatio tua de ordinandis in provincia Narbonensi prima sacerdotibus legeretur, quod dum assertioni et desideriis tuis cupis esse consultum, praetermissa veri fide, relationem tuam sub honestatis specie colorasti, asserens in aliena provincia ab alio non debere fieri sacerdotes: cum utique debueris, non quid tibi rectum videretur, sed quid habuerit antiqua consuetudo, suggerere. Ideoque vacuato eo quod obtinuisse a sede apostolica subreptitie comprobaris, quia satis constitit Arelatensis ecclesiae sacerdoti prisca id institutione concessum, ut non solum in provincia Viennensi, sed etiam per duas Narbonenses, episcopos faciat. Nam sanctae memoriae Trophimus sacerdos, quondam ad Arelatensem urbem ab apostolica sede transmissus, ad [Col. 0667B] illas regiones et tanti nominis reverentiam primus exhibuit, et in [a 1Kb] alias non immerito ea quam acceperat auctoritate transfudit; adque hanc ordinandi consuetudinem, et pontificatum loci illius quem obtinuerat primus et justus, custoditum usque in proximum tempus, gestis apud nos habitis, multorum consacerdotum testimoniis [b 1Kb] approbatur.

2. Ergo licet sola, quae in sede apostolica habita sunt, potuissent gesta sufficere; tamen etiam hac te auctoritate constringimus, ut praesumptioni tuae, quam extulisse contra veterem consuetudinem videbaris, modum noveris justae [c 1Kb] praescriptionis indictum, neque aestimes tibi ulterius pontificatum de ordinandis sacerdotibus vindicandum: cum hoc videas Arelatensis episcopo civitatis et per apostolicam sedem, [Col. 0667C] et per sancti Trophimi reverentiam, et per veterem consuetudinem, et nostra recenti evidentissima definitione [Col. 0668A] deferri. Si quid contra haec, frater charissime, quae a nobis sunt sub Dei judicio statuta, tentaveris: non solum quos faciendos credideris, episcopatum obtinere [d 1Kb] non possint, sed etiam ipse catholica communione discretus, sero de illicitis praesumptionibus ingemiscas. Data [e 1Kb] VI kalendas Octobris (Anno 417, Septem. 26) Honorio augusto XI et Constantio II consulibus.



EPISTOLA [f 1Kb] VII. Metropolitani dignitas a [1 1Kb] Proculo usurpata, Patroclo asseritur. Ipsius est cuivis de Galliae clero formatas dare. Ordinationes praecipites ac per saltum vetantur.


ZOSIMUS PATROCLO episcopo Arelatensi.

1. Quid de Proculi damnatione censuerim, tenet conscientia tua, cum meo inferesses examini: nec [Col. 0668B] te gestorum nostrorum auctoritas latet vel scriptorum quae de ipsius damnatione per terrarum diversa [g 1Kb] direximus. Unde metropolitani in te dignitatem atque personam etiam apostolicae sedis auctoritate considera: in quem furtive locum [h 1Kb] per indebita a synodo Proculus usurpatum irrepserat. Quicumque igitur ex Gallicanis unde unde regionibus veniunt sub quovis ecclesiastico nomine vel gradu, formatas per te commoniti [i 1Kb] ad nos mittendas esse cognoscant: alioquin sibi imputabunt, si inefficaciter, hac solemnitate postposita, te inconsulto ad nos venire tentaverint: quod ab episcopis usque ad ultimum [j 1Kb] ecclesiasticorum gradum observari conveniet, frater charissime.

2. Et quia nonnulli ex quacumque militia se ad [Col. 0668C] Ecclesiam conferentes (V. epist. 9, n. 1), statim [2 2Kb] saltu quodam summatem locum religionis affectant, [Col. 0669A] qui gradatim per ecclesiastica stipendia venientibus explorata [a 1Kb] solet discussione differri: idcirco quoniam in nonnullis factum infirmare non possumus, si qui jam ordinati sunt, in eo gradu, ad quem saltu subito pervenerunt, perdurare debebunt. Si enim Apostolus neophytum sacerdotio non statim cumulari jubet (I Tim. III, 6), et hoc idem canonum statuta sanxerunt (Nicaen. can. 2); hoc addimus nostra sententia, ut quisquis de caetero [b 1Kb] vel summo sacerdotio, vel presbyterii gradu vel diaconatus crediderit cumulandum, sciat et se gradus sui subire jacturam, nec in illum valitura esse quae contulit: ut saltem ab ordinatione praecipiti metus iste summoveat, quos examinata discussio coercere debuisset. Scripta nostra in omnium facies notitiam pervenire; ut ne hoc [Col. 0669B] quidem ipsum tibi, quod omnibus interdictum est, licere cognoscas. Data [c 1Kb] VI kalendas Octobris (Die 29 Sept. ann. 417) Honorio XI et Constantio II consulibus.





EPISTOLA VIII. SEU LIBELLUS PAULINI DIACONI ADVERSUS COELESTIUM ZOSIMO EPISCOPO DATUS. Quod Zosimus Coelestii haeresim condemnarit, ejusdemque adversum se calumniam respuerit, ac demum suam ipsius approbarit fidem, gratulatur; et cur Romam non adeat, exponit.
(Hanc epistolam legere est inter opera Paulini, ubi eam videsis infra.)




EPISTOLA IX [d 2Kb] . I. Quod monachi vel laici nisi per gradus ecclesiasticos non debeant ad summum sacerdotium pervenire.--- [Col. 0670A] II. Quod si quis interdicta despexerit, gradus superioris periculo subjacebit.---III. Quae in singulis cleri gradibus tempora sint praefixa.


ZOSIMUS [e 1Kb] Hesychio episcopo Salonitano.



CAP. I.

1. Exigit dilectio tua praeceptum apostolicae sedis, in quo Patrum decreta consentiunt, et significas nonnullos ex monachorum [f 1Kb] populari coetu, quorum solitudo quavis frequentia major est, sed et laicos ad sacerdotium festinare. Hoc autem (Ivo p. 5, c. 102) specialiter et sub praedecessoribus nostris, et nuper a nobis interdictum constat, litteris ad Gallias Hispaniasque [g 1Kb] transmissis, in quibus regionibus familiaris est ista praesumptio, quamvis nec Africa super hac admonitione nostra habeatur aliena, ne quis (Dist. 36, c. 2, et dist. 59, c. 1) penitus [Col. 0670B] contra patrum praecepta, qui ecclesiasticis disciplinis per ordinem non fuisset imbutus, et temporis approbatione divinis stipendiis eruditus, nequaquam ad summum Ecclesiae sacerdotium aspirare praesumeret: et non solum in eo ambitio inefficax haberetur, verum etiam in [h 1Kb] ordinatores ejus, ut carerent eo ordine, quem sine ordine contra praecepta Patrum crediderant praesumendum. Unde miramur ad dilectionem tuam statuta apostolicae sedis non fuisse perlata. Laudamus igitur constantiam propositi tui, frater charissime, nec aliud de pontificii tui vetere censura auctoritatis genus exspectandum fuit, quam ut talibus ambitionibus, pro praeceptis Patrum, in procinctu fidei constitutus occurreres.

2. Igitur si quid auctoritati tuae, quod nos non opinamur, aestimas defuisse, supplemus. [i 1Kb] Obsiste [Col. 0671A] talibus ordinationibus, obsiste superbiae et arrogantiae venienti. Tecum faciunt praecepta Patrum, tecum apostolicae sedis auctoritas. Si enim [a 1Kb] officia saecularia principem locum, non vestibulum actionis ingressis, sed per plurimos gradus [b 1Kb] examinato temporibus deferunt: quis ille tam arrogans, tam impudens invenitur, ut in coelesti militia, quae [c 1Kb] pensius ponderanda est, et sicut aurum repetitis ignibus exploranda, statim dux esse desideret, cum tyro ante non fuerit, et prius velit docere, quam discere? Assuescat in Domini castris, in lectorum primitus gradu divini rudimenta [Merl. rudimentis] servitii: necilli vile sit exorcistam, acolythum, subdiaconum, diaconum per ordinem fieri: nec hoc saltu, sed [d 3Kb] statutis majorum ordinatione temporibus. Jam vero [Col. 0671B] ad presbyterii fastigium talis accedat, ut et nomen aetas impleat, et meritum probitatis stipendia anteacta testentur. Jure inde summi pontificis locum sperare debebit.

3. Facit hoc nimia remissio consacerdotum nostrorum, qui pompam multitudinis quaerunt, et putant ex hac turba aliquid sibi dignitatis acquiri. Hinc passim numerosa popularitas etiam his locis, ubi solitudo est, talium reperitur, dum paroecias extendi [Col. 0672A] cupiunt, aud quibus aliud praestare non possunt, divinos ordines largiuntur. Quod oportet districti semper esse judicii. Rarum est [e 1Kb] enim omne quod magnum est.



CAP. II.

4. Proinde nos, ne quid meritis dilectionis tuae derogaremus, ad te potissimum scripta direximus, quae in omnium fratrum et coepiscoporum nostrorum facies ire notitiam, non tantum eorum qui in ea provincia sunt, sed etiam qui vicinis dilectioni tuae provinciis adjunguntur. Sciet quisquis hoc postposita Patrum et apostolicae sedis auctoritate neglexerit, a nobis districtius vindicandum; ut loci sui minime dubitet sibi non constare rationem, si hoc putat, post tot prohibitiones, impune [f 1Kb] tentari. Contumeliae enim studio fit, quidquid [g 1Kb] interdictum [Col. 0672B] toties usurpatur (Nicolaus I, epist. al. 40, n. 4).



CAP. III.

5. [h 1Kb] Haec autem (Dist. 77, c. 2; Rabanus de instit. cleric. lib. I, c. 13) singulis gradibus observanda sunt tempora. Si ab infantia ecclesiasticis ministeriis [i 1Kb] nomen dederit, inter lectores usque ad vicesimum aetatis annum continuata observatione perduret. Si major jam et grandaevus accesserit, [j 2Kb] ita tamen, ut post baptismum statim, si divinae [Col. 0673A] militiae desiderat mancipari, sive inter lectores, sive inter exorcistas quinquennio teneatur: exinde acolythus vel subdiaconus quatuor annis; et sic ad benedictionem diaconatus, si meretur, accedat; in quo ordine quinque annis, [a 1Kb] si inculpate se gesserit, haerere debebit. Exinde suffragantibus stipendiis, per tot gradus datis propriae fidei documentis, presbyterii sacerdotium poterit promereri. De quo loco, si eo illum [b 1Kb] exactior ad bonos mores vita produxerit, summum pontificatum sperare debebit. Hac tamen lege servata, ut neque digamus, [c 2Kb] neque poenitens, ad hos gradus possit admitti. Sane, ut etiam defensores ecclesiae, qui ex laicis fiunt, supra dicta observatione teneantur, si meruerint esse in ordine clericatus. Data [d 1Kb] IX kalendas Martias (Anno 418, Februar. 21) DD. NN. Honorio XII et Theodosio VIII augustis consulibus.



EPISTOLA X [e 1Kb] . Adversus Proculi ausus et illicitas ordinationes.


ZOSIMUS PATROCLO episcopo Arelatensi.

Cum et in praesenti cognoveris, et frequentibus a nobis litteris ipse sis monitus, ut auctoritate metropolitani, quam tibi apostolicae sedis pronuntiatione firmavimus, Proculi ausibus conatibusque illis, quibus adhuc se putat aliqua posse turbare, hujus rei [f 1Kb] oppressu [Col. 0674A] occurreres, renitens rigore censuraque, quam pro regularum confirmatione susceperas, quippe cum et tibi nostrum delegatum nosses officium, et illum scires esse damnatum: miror quid post ista Proculo liceat, aut vacet illa, quae consueverat, aut pejora committere. [g 1Kb] Cur non putat unde istam habeas potestatem tuam, frater charissime, ut censuerimus, censeamusque, quicumque ex illis ad nostras regiones veniunt, sine tua non suscipiendos esse formata, nec probandum quem non in provincia positus ipse probaveris? Post istam esse delegationem ad nos rumor advenit, Proculum quasi consuetis ludere et uti moribus suis, junxisse sibi quosdam idoneos turbationibus homines, et post illa quae illi interdiximus ordinasse. Sed sciant quibus hanc epistolam [Col. 0674B] volumus in notitiam pervenire, suscipi se nullatenus posse, [h 1Kb] qui aut contra regulas repente, aut postquam illi interdiximus, sunt ordinati. Data [i 1Kb] III nonas Martias (Ann. 418, Martii 5), Honorio XII et Theodosio VIII augustis consulibus.



EPISTOLA XI [j 1Kb] . Patroclo commissum esse, ut Proculi loco alium episcopum accipiant.

ZOSIMUS [1 2Kb] clero, ordini, et plebi consistenti Massiliae.

Non miror Proculum in consueta adhuc fronte durare, [Col. 0675A] et [a 1Kb] oblitum penitus pudoris quotidie digna damnatione committere, nec aliquando desistere, ut toties commonitus prohibitusque non cesset. Ecce coetum vestrae dilectionis sua, qua sola notus est, turbatione confundit: nec Ecclesiam patitur esse concordem, cum suis id agat semper officiis, quatenus aggerens postrema prioribus, malum aliquod, quod ante commiserat, in pejus emendet. Cum ipse jam non sit [b 1Kb] episcopus, episcopos facit, et humanus largitor aliis se dicit posse praestare, quod datum sibi aliquando immerito tenere non potuit. Addens sibi jungitque inquietae mentis homines, et qui soli possunt favere damnato, per quos quaecumque turbarum studiosus cogitat, hac sua fidens societate conficiat. Sed habeo, fratres charissimi, vestri curam, [Col. 0675B] moleste ferens quidquid ille quotidianis ausibus facit, id vos, Christianum populum, et qui in nostra charitate persistat, posse perferre, nec ejus obviare factis, aut repugnare conatibus. Idcirco curam vestri licet et prioribus commiserim litteris [c 1Kb] vestrae metropolitano provinciae fratri et coepiscopo nostro Patroclo, tamen iterum committo: ut ipsius tuti consilio et pro disciplinarum ratione formati, ejus obtemperantes nutibus, dignum possitis accipere sacerdotem. Data III nonas Martias (Ann. 418, Febr. 5), Honorio XII et Theodosio VIII augustis consulibus.



EPISTOLA XII [d 1Kb] . Zosimus auctoritate sedis suae pluribus explicata, certiores Afros facit, se non omnem, ut ipsis visum est, Coelestii verbis fidem commodasse, aut ea immutasse [Col. 0675C] quae de illo a decessore suo statuta sunt.


ZOSIMUS AURELIO ac caeteris, qui in concilio Carthaginensi adfuerunt, dilectissimis fratribus in Domino salutem.
[Col. 0676A]

1. Quamvis Patrum traditio apostolicae sedi auctoritatem tantam tribuerit, ut de ejus judicio disceptare nullus auderet, idque per canones semper regulasque [Supple, eadem sedes] servaverit, et currens adhuc suis legibus ecclesiastica disciplina Petri nomini, a quo ipsa quoque descendit, reverentiam quam debet exsolvat: tantam enim huic Apostolo canonica antiquitas [e 1Kb] per sententias omnium voluit esse potentiam, ex ipsa quoque Christi Dei nostri promissione, ut et ligata solveret, et soluta vinciret (Matth. XVI, 19); par potestatis data conditio in eos, qui sedis haereditatem, ipso annuente, meruissent: habet [Col. 0676B] enim [f 1Kb] ipse, cum omnium Ecclesiarum, tum hujus maxime ubi sederat, curam; nec patitur aliquid privilegii aut aliqua titubare aura sententiae, cui [g 1Kb] ipsa sui nominis firma et nullis hebetata motibus constituit fundamenta, et quae sine suo periculo temere nullus incessat: cum ergo tantae auctoritatis Petrus caput sit, et sequentia omnium majorum [h 1Kb] studia firmaverit, ut tam humanis quam divinis legibus et disciplinis omnibus firmetur Romana Ecclesia, cujus locum nos regere, [i 1Kb] ipsius quoque potestatem nominis obtinere non latet vos, sed nostis, fratres charissimi, et, quemadmodum sacerdotes, scire debetis: tamen cum tantum nobis esset auctoritatis, ut nullus de nostra possit retractare sententia; nihil egimus, quod non ad vestram notitiam nostris ultro [Col. 0676C] litteris referremus; dantes haec fraternitati, ut in [Col. 0677A] commune consulentes, non quia quid deberet fieri nesciremus, aut faceremus aliquid, quod contra utilitatem Ecclesiae veniens displiceret; sed pariter vobiscum voluimus habere tractatum de illo (Scil. Coelestio) qui apud vos, sicut ipsi per litteras dicitis, fuerat accusatus; et ad nostram, qui se assereret innocentem, non refugiens judicium ex appellatione pristina [a 1Kb] , venerit sedem; accusatores suos ultro deposcens, et quae in se crimina per rumorem falso dicebat illata condemnans. Omnem ejus petitionem prioribus [b 1Kb] litteris, quas vobis misimus, putavimus ac novimus explicatam; satisque illis scriptis, quae ad [c 2Kb] illa rescripseratis, [d 2Kb] credidimus esse responsum.

2. Sed post missae per Marcellinum subdiaconum [Col. 0677B] vestrum epistolae omne volumen volvimus: quo aliquando perlecto, ita totum litterarum comprehendistis textum, quasi nos Coelestio commodaverimus in omnibus fidem, verbisque ejus non discussis, ad omnem, ut ita dicam, syllabam praebuerimus assensum. Numquam temere quae sunt diu tractanda [e 1Kb] sinuntur; nec sine magna deliberatione statuendum [Col. 0678A] est, quod summo debet disceptari judicio. Idcirco noverit vestra fraternitas, nihil nos post illas quas [f 2Kb] superius vel litteras vestras accepimus immutasse, sed in eodem cuncta reliquisse statu, in quo dudum (Scil. sub Innocentio) fuerant, eum hoc nostris litteris vestrae indicavimus sanctitati, ut illa quae a vobis ad nos missa erat, obtestatio [g 1Kb] servaretur. Subscripsi. Bene valete. Data XII kalend. April. (Ann. 418, Martii 21), Honorio augusto XII consule. Accepta tertio kalendas Maias (April. 29).





EPISTOLA XIII. SEU HONORII CONSTITUTIO AD AGRICOLAM PRAEFECTUM. Ut septem provinciarum concilium singulis annis Arelate habeatur.

[Col. 0678B] (Cum ad doctrinam Pelagianam spectet haec epistola, eam melius est collocari inter monumenta ad haeresim pertinentia, quae summe in uno ex inferioribus hujus saeculi tomis colligemus.)



EPISTOLA XIV. SEU [h 2Kb] COMMONITORIUM ZOSIMI PAPAE PRESBYTERIS ET DIACONIBUS SUIS RAVENNAE CONSTITUTIS. [Col. 0679A] De presbyteris quibusdam rebellibus, et iis qui se eorum societati adjunxerant.

Ex [a 1Kb] relatione fratris nostri [b 1Kb] Archidami presbyteri, qualiter suscepti sitis vel quid egeritis, cognovimus, vel qualiter illi suscepti sunt, qui contra canones adversum nos ad Comitatum, nescio qua audentes temeritate, ire voluerunt. Ad quos haec, quae nunc misimus, olim scripta feceramus, eorum quas injuriose miserant respondentes epistolis (Sardicen. conc. c. 8, 9, 10). Sed quoniam non potuerunt [c 1Kb] rei in sua, hoc est, in nostra ecclesia Romana, cum nostris compresbyteris commorari, has ad vos illis tradendas litteras destinavimus, in quibus decreto nostro sanximus, memoratos perturbatores omnium ab apostolicae nostrae sedis communione alienos fuisse, atque nostra subscriptione prolatam sententiam [Col. 0679B] suscepisse. [d 1Kb] Illos etiam, qui effrenato huic facto consilioque assensum commodare voluerunt, vestrae [Col. 0680A] charitatis est aestimare qualiter habeantur. Quibus hoc objicere vos debetis, [e 1Kb] quod juxta canonum praecepta fortiter incurrere, et qualiter presbyteros non decebat, rebelles [f 1Kb] exstitere. Vos autem monemus in speculis esse debere, [g 1Kb] ne quo eorum prorumpat audacia, quos anathematizatos [h 1Kb] scit sancta et apostolica Ecclesia. De his vero, qui eorum se societati junxerunt, quid agere debeamus, cum reversi fueritis, consilio meliori tractabimus. (Et alia manu:) Data quinto nonas Octobris (Octob. 3, ann. 418), Honorio XII et Theodosio VIII augustis consulibus.



EPISTOLA XV. SEU [i 1Kb] COMMONITORIUM ZOSIMI PAPAE AD LEGATOS SUOS.

De appellatinibus episcoporum ad Romanae Ecclesiae sacerdotem.---II. De tractandis presbyterum et diacorum causis apud finitimos episcopos, si a suis excommunicati fuerint.


Fratri FAUSTINO [a 1Kb] et filiis PHILIPPO et ASELLO presbyteris ZOSIMUS episcopus.
[Col. 0681A]

1. Vobis commissa negotia non latent. Vos ita ut nostra, immo quia nostra ibi in vobis praesentia est, cuncta peragite; maxime cum et hoc nostrum possitis habere mandatum, et verba canonum, quae in pleniorem firmitatem huic Commonitorio inseruimus. Ita enim dixerunt, dilectissimi fratres, in concilio [b 2Kb] Nicaeno, cum de episcoporum appellatione decernerent: »Placuit autem, ut si episcopus accusatus fuerit, et judicaverint congregati episcopi regionis ipsius, et de gradu suo dejecerint eum, et appellasse videatur, et confugerit ad beatissimum ecclesiae Romanae episcopum, et voluerit audiri, et justum putaverit ut renovetur examen; scribere his episcopis [Col. 0681B] dignetur, qui in finitima et propinqua provincia sunt, ut ipsi diligenter omnia requirant, et juxta fidem veritatis definiant. Quod si is qui rogat causam suam iterum audiri, deprecatione sua moverit episcopum Romanum, ut e latere suo presbyterum mittat, erit in potestate episcopi Romani quid velit et quid existimet. Et si decreverit mittendos esse qui praesentes cum episcopis judicent, habentes auctoritatem ejus a quo destinati sunt, erit in suo arbitrio. Si vero crediderit sufficere episcopos, ut negotio terminum imponant, faciet quod sapientissimo consilio suo judicaverit.« [c 1Kb] (Sardic. concil. c. 7).

[Col. 0682A] 2. De appellationibus autem clericorum [d 2Kb] , id est minoris loci, quid acturi sitis, est ipsius synodi certa responsio. De qua re quid acturi sitis, credidimus inserendum: quod taliter dictum est. Hosius episcopus dixit: »Quid me adhuc movet, reticere non debeo. Si episcopus quis forte iracundus, quod esse non debet, cito aut aspere commoveatur adversus presbyterum sive diaconum suum, et exterminare eum de ecclesia voluerit, providendum est ne innocens damnetur aut perdat communionem. Habeat potestatem ejectus, ut finitimos interpellet, causa ejus audiatur et diligentius tractetur; quia non oportet negare ei audientiam petenti: et ille episcopus, qui juste aut injuste eum rejecit, patienter accipiat, ut negotium discutiatur, ut aut probetur ejus [Col. 0682B] aut emendetur sententia, etc.« (Sardic. concil. c. 17).

3. (His adjectum erat quartum caput), de Urbano episcopo excommunicando, vel etiam Romae vocando, nisi ea, quae videbantur corrigenda, corrigeret (Bonifac. I, epist. I, n. 2).



EPISTOLA [e 1Kb] XVI. De spretis judiciorum regulis, adeo ut sacerdotes praesentibus laicis judicentur, et accusato imponatur necessitas adversarium suum quaerendi et ad judicium deducendi.


ZOSIMUS episcopis per [a 1Kb] Byzacium constitutis dilectissimis fratribus in Domino salutem.
[Col. 0683A]

1. Miror vos nullam reverentiam nostri nominis praestare fastigio, nec honorem episcopatui talem deferre, qualis debet ab iis [Forte, debet iis] servari, quorum hic honor est. Judicaturi laici de episcopis [b 3Kb] sedent, et hoc vestrum dicitis esse concilium, ubi non sacerdos laicum, sed laicus permissione vestra judicaturus interest sacerdotem. Non enim sibi poterit, quamvis honoratus fuerit, laicus tantum de quovis honore blandiri, ut merito interfuisse videretur [c 1Kb] , quod erat constitutum ecclesiasticum. Adde quod telonariorum sive [d 3Kb] temonariorum etiam nomen inseritur, et judicium in episcopum ab hac congregatione [Col. 0684A] collegitur. Sedent publicani homines, et auditur episcopus, et [e 1Kb] talibus quid fas non est facientibus vobis auditur. Illud quoque quis non rideat, immo non doleat; cum taliter ecclesiasticam videat regulam [f 1Kb] titubare, et vigorem canonum ad hoc esse dejectum? Quando hoc et ubi factum docetur? exemplum quae aetas meminit, quis sacerdos audivit? cum fuerint innumeri, qui, amplissimis abdicatis honoribus, ita potentiam refutaverint saecularem, ut vel minimi nominis clerici [g 1Kb] malueriat sustinere, nec aliquid prioris dignitatis ambitu judicari, et cede judicibus vera et certa praescriptio. Quid vultis de consensu judicem laicorum? vel clerici, qui hoc solum nomen sine pristinas ne saecularitates gloria erubescit [Col. 0685A] audite. Quid vobis, certe indulgete si dicam, cum judicaturi cum talibus considetis?

2. Illud autem non nobis praetermittendum videtur, praesertim cum hoc nulla acerbitas fecerit judiciorum, nullus ordo meminerit, ut quaerendi adversarium suum alicui necessitas imponatur, et ad judicium deducendi; cum ille ultro se debet [a 1Kb] inferre [Col. 0686A] qui arguit. Unde hoc invicem scriptum ad vestram transmisimus charitatem per fratrem et coepiscopum nostrum Numunianum. Bene valete, fratres, et ad latus: XVI kalendas Decembris (Anno 418, Novemb. 16), Honorio XII et Theodosio VIII consulibus augustis.




[Col. 0685]
APPENDIX AD OPERA S. ZOSIMI PAPAE. NOTITIA SCRIPTORUM NON EXSTANTIUM, QUAE AD ZOSIMUM PAPAM ATTINENT.
(D. Coustant. Epist. Rom. Pont. tom. I.)



I.
[Col. 0685B]

Hic recolere satis est Pelagii litteras una cum libello fidei ipsius, necnon epistola Praylii Hierosolymitani episcopi ad Innocentium missas, sed eo defuncto successori illius Zosimo redditas, nec opus est repetere, quae de illis ad calcem epistolarum Innocentii disseruimus.



II.

2. Innocentio pontifice, uti jam observavimus, Coelestius Carthagine accusatus, ibique communione ecclesiastica privatus, ab hac sententia credidit appellandum. Sed appellatione sua neglecta (Mar. Merc. Common., c. I), Ephesum primum, ubi presbyterii locum per obreptionem petiit, tum Constantinopolim contendit. Tandemque fere post sexennium Romam se conferens, Zosimo pontificatum ineunti libellum obtulit, ab eoque [Col. 0685C] petiit audiri. Hoc in libello cum fidem suam a Trinitate unius deitatis ad mortuorum resurrectionem, qualis futura est, explicuisset, ubi ad id, de quo agebatur, ejus pervenit sermo, praemisit: Si quae vero praeter fidem quaestiones natae sint, de quibus esset inter plerosque contentio, non ego quasi auctor alicujus dogmatis definita hoc auctoritate statui, sed ea quae de Prophetarum et Apostolorum fonte suscepi, vestri apostolatus offerimus probanda esse judicio; ut, si forte ut hominibus quispiam ignorantiae error obrepsit, vestra sententia corrigatur. Eodem in libello, teste Augustino lib. de Gratia Christi c. 33, Coelestius parvulos et baptizari in remissionem peccatorum confessus est, et negavit ullum habere originale peccatum. Ipsa verba, quibus id professus est, idem Doctor [Col. 0685D] lib. de Pecc. Orig. c. 5 et 6 refert in hunc modum: Infantes autem baptizari in remissionem peccatorum, secundum regulam universalis Ecclesiae et secundum Evangelii sententiam confitemur: quia Dominus statuit regnum coelorum nonnisi baptizatis posse [Col. 0686B] conferri. Quod, quia vires naturae non habent, conferri necesse est per gratiae libertatem. In remissionem autem peccatorum baptizandos infantes non idcirco diximus, ut peccatum ex traduce firmare videamur; quod longe a catholico sensu alienum est: quia peccatum non cum homine nascitur, quod postmodum exercetur ab homine: quia non naturae delictum, sed voluntatis esse monstratur. Et illud ergo confiteri congruum, ne diversa baptismatis genera facere videamur; et hoc praemunire necessarium est, ne per mysterii occasionem, ad Creatoris injuriam malum antequam fiat ab homine, tradi dicatur per naturam.

3. Reliqua libelli hujus verba excidisse eruditorum, qui Joannem Garnerium praecesserunt, eommunis est [Col. 0686C] sententia. Is tamen Dissert. 5 in Mar. Mercatorem, pag. 313, primam ac maximam ejus partem haberi putat Sermoni Augustini alias 190 (leg. 191) de Tempore insertam; adeo ut si huic parti subjungatur verba ex Augustino proxime descripta, nihil jam ipsi ad integritatem totius libelli desiderandum videatur. Alii quidem praedictam citati Sermonis partem ad Pelagii libellum pertinere censent: sed ille inter hanc portionem ac Pelagii libellum eas deprehendit diversitates, quibus, nec unum opus, nec unius esse judicat. Et ut id ipsum aliis persuadeat, libellum Pelagii in una columna, et quod Augustini Sermoni 191 de Tempore insertum est in altera e regione posita repraesentat, ac varietates utrobique occurrentes Italico charactere distinguit. Verum hae adeo leves raraeque sunt, ut in uno specimine [Col. 0686D] purum Pelagii libellum, in altero vero eumdem libellum minus purum, et ab eo qui Sermonis memorati exordium composuit, interpolatum exhiberi merito quisque sentiat.



III.

4. Cum hunc Coelestii libellum ac praedicta Pelagii [Col. 0687A] scripta Zosimus accepisset, convocato clero, accitoque Coelestio, ipsius ac Pelagii causam examinari atque ea de re acta confici praecepit. Gesta illa exinde Basilisco tradita, ut ea deferret in Africam, quo hunc subdiaconum anno 417, ante 2 Novembris diem pervenisse ex epistola 8, n. 4, certum est. De his gestis Marius Mercator (Common. c. 1), qui eorum exemplaria penes se fuisse testatur, istud tradit: Coelestius interrogatus, cum ab illo cognitore (Zosimo) aliquatenus terreretur, crebris responsionibus et prosecutionibus suis spem praeseminavit condemnare se capitula, de quibus apud Carthaginem (a Paulino) fuerat accusatus, promittens. Id enim et instantius jubebatur, ab eoque vehementius exspectabatur. Eamdem rem pluribus prosequitur Augustinus lib. de Pecc. orig., c. 7. [Col. 0687B] Sed ipsa gestorum verba, ad quae uterque respicit, a Paulino diacono in superiori epistola 8, n. 2, referuntur, ubi cum unicuique illa consulere facile sit, ea hic repetere supersedemus.



IV.

5. Hilarius Narbonensis episcopus iniquo animo ferens quod Zosimus Patroclo Arelatensi antistiti non in Viennensi tantum provincia, sed et in duabus Narbonensibus episcopos ordinandi potestatem attribuisset, relationem ad eum misit (Epist. 6, n. 1), qua suum esse obtendebat, in Narbonensi I provincia sacerdotes ordinare. Neque tamen hoc jus veteri, ut exigebatur, consuetudine sibi vindicabat, sed quadam decoris et honestatis specie, asserens in aliena provincia ab alio non debere fieri sacerdotes. Hanc relationem [Col. 0687C] Zosimus epistola 6, anno 417, Septembris 29 die data, refutat.



V.

6. Aurelius aliique Africae episcopi, anno 417, circa mensis Novembris initia Carthagine congregati, de Coelestio ad Zosimum papam rescripserunt, cum eo sic expostulantes, quasi haeretico huic in omnibus accommodasset fidem, atque illius verbis non discussis ad omnem syllabam assensum praebuisset. His in litteris sibi, utpote apud quos accusatus sit Coelestius, notas esse memorabant illius artes. Tum praemonentes sinceram non esse illius fidem, Zosimum obtestabantur, ne illum praepropere absolveret, sed res in eo relinqueret statu, in quo ante novissimam cognitionem erant, hoc est, a communione, qua privatus ab Innocentio [Col. 0687D] fuerat Coelestius, alienum remanere interim sineret. Quod cum edisseruerint tam copiose ut eorum litteras voluminis nomine donare Zosimus non dubitarit, hoc tamen modeste adeo praestiterunt, ut hujus papae animum in Coelestii gratiam quantumvis propensum a praeconcepta de illo opinione avocarent, ut ex epistola 13, qua ipsis rescripsit, liquet.

7. Nonnulli, quorum eruditioni deferimus plurimum, uni Zosimi epistolae secundae duas ab Afris redditas esse opinantur, unam videlicet e Carthaginensi concilio, quod Aurelius, ne duorum mensium a Zosimo praescriptum intervallum sine epistola elabi sineret, festinato congregarit; alteram vero ex altero concilio, in quo item Carthagine plures episcopi e diversis provinciis, [Col. 0688A] ineunte mense Novembri anni 417 convenerint. Verum varios Augustini aliorumque Patrum locos, quibus sententiam suam fultam putant, si quis diligenter excusserit, nullum, qui ei reipsa faveat, deprehendet. Et ex iis quidem, quos ad concilium anno 417 habitum accommodant, nullus est, qui non ad concilium anno sequenti kalendis Maiis celebratum commodius referatur (Epist. al. 47, nunc 215, n. 2). Nominatim vero illud memorant Augustini: Quod papae Zosimo de Africano concilio scriptum est, ejusque rescriptum ad universos totius orbis episcopos, et quod posteriori concilio plenario totius Africae contra ipsum errorem breviter constituimus, legimus. Ubi negandum non est duo ab Augustino distingui concilia, quorum unum Africanum, alterum plenarium [Col. 0688B] vocet. Sed ex his ne unum quidem, nedum ambo, ad annum 417 referri queat. Id certe, quod plenarium nuncupat, celebri illo Zosimi ad totius orbis episcopos rescripto posterius fuisse aperte docet. Neque ambiguum est, quin Africani concilii nomine synodum anno 418 kalendis Maiis habitam, quae praedictum Zosimi rescriptum antecessit, idem Doctor intelligat. Quod confirmare licet cum ex his lib. de Pecc. Origin. cap. 7: Postea quam ex AFRICANO episcoporum concilio rescripta directa sunt, quid fuerit consecutum ut justissime in eum sententia proferretur, cuncta legite, tum ex istis ejusdem libri cap. 21: Post rescripta quippe AFRICANI concilii . . . . . cura fidelium patuerunt quae litteris suis, quas conscripsit per orbem perferendas, papa Zosimus [Col. 0688C] exsecranda adtexuit. Augustino concinit Prosper lib. contra Collatorem, c. 10, seu 5, n. 15. Quippe quod ibi velut in Africano concilio constitutum laudat in hunc modum: Erraverunt Africana episcoporum concilia, quae decretis suis constituerunt utrumque Dei donum esse, et scire quid facere debeamus, et diligere ut faciamus, totidem verbis definitum legere est in synodo Carthaginensi anno 418 kalendis Maiis habita, can. 4, seu 5. Nec movere quemquam debet quod ibidem subjicit Prosper: Erraverunt CCXIV sacerdotes, qui in epistola, quam suis constitutionibus praetulerunt, etc., quasi jam aliud concilium, memorare incipiat. Non enim his verbis aliud concilium, sed ejusdem concilii aliud scriptum, puta epistolam praedicti concilii decretis praefixam commemorat.

[Col. 0688D] 8. Sed et intra illud tempus, quo Zosimi de Coelestio litterae Afris traditae sunt, et quo illi conscripserunt eas, quibus idem papa epist. 12 respondet, vix octo dierum excogitare licet intervallum. Nempe Basiliscus subdiaconus eas Zosimi litteras, quibus Coelestii accusatores Romae, ut eum ibi praesentem arguerent, intra secundum mensem sistere se jubebantur, in Africam perferendas suscepit. Nec dubium quin iste subdiaconus statim ab adventu suo specialem Coelestii accusatorem Paulinum convenire non distulerit. Atqui Paulinus sese 2 Novembris die a Basilisco conventum ac verbo tenus Romam citatum testatus, sexto post die, hoc est Novembris 8, libellum ad Zosimum per Marcellinum Carthaginensis ecclesiae subdiaconum misit. Cum igitur [Col. 0689A] Zosimus epistola 13, n. 2, respondere se significet Afrorum litteris sibi per eumdem Marcellinum datis, consequens nobis videtur, ut hae Afrorum litterae una cum libello Paulini eodem 8 Novembris die Marcellino traditae fuerint. Jam vero intra paucos illos dies, quibus et Basiliscus in Africam advenit, et Marcellinus inde Romam profectus est, in eadem civitate duas celebres synodos, a quibus seorsim litterae ad Zosimum missae sint, habitas esse quis sibi persuadeat? Et istud quidem observasse juverit, non modo ut historica illustraretur veritas, sed maxime ne crederetur Zosimus de rebus summi momenti, de quibus duo concilia copiose ipsi scripsissent, jejune omnino ac non sine quadam negligentiae aut etiam superbiae ac fastus nota rescripsisse. Ea enim suspicio prorsus evanescit, ubi una tantum [Col. 0689B] admittitur Afrorum epistola, cui accurate pro tempore respondet. Fieri demum potuit, ut Afri, qui concilia frequenter celebrabant, Carthagine jam congregati, aut propemodum congregandi essent, cum secundam Zosimi epistolam acceperunt. Unde factum est ut ipsi citius rescriberent, quemadmodum anno sequente contigit.



VI.

9. Tunc opportune accidit, ut Zosimi epistola 12 ab Afris III kalendas Maias anni 418 acciperetur. Ipsi enim triduo post, hoc est ipsis kalendis Maiis, Carthagine in basilica Fausti celeberrimum eadem de causa concilium habuerunt. In eo consederunt Aurelius episcopus Carthaginensis, Donatianus Teleptensis provinciae Byzacenae primas et alii CCII, tam ex provincia [Col. 0689C] Byzacena, quam Mauritania Sitifensi, Tripolitana, Numidia, Mauritania Caesariensi et Hispania congregati, ut in exemplaribus Codicis a Quesnello vulgati c. 13 legimus. Concilio huic Prosper lib. cont. Collat. c. 5, n. 15, et resp. ad object. 8 Gallorum, Prosperi item Chronico consentiente, episcopos quatuordecim supra ducentos, Photius vero codice 53 quatuor supra ducentos viginti interfuisse tradunt. Quamvis autem in codice Quesn. plenarium inscribatur, non aliud tamen ab eo esse jam probavimus, quod Augustinus lib. de Pecc. orig., c. 8 et 21, necnon lib. II ad Bonifacium c. 3 Africanum nuncupat.

10. Episcopi illic congregati octo canones, quales Codex Quesn. c. 13 exhibet, Milevitano II concilio perperam tribui solitos, condiderunt, eosque ad Zosimum [Col. 0689D] praefixa illis epistola miserunt. Canones illos ipse adoptavit Zosimus. Certe in Tractoria, de qua mox dicturi sumus, tertium, quartum et quintum velut propria sedis apostolicae decreta haberi voluit. Epistolae autem eis adjunctae fragmentum Prosper lib. cont. Collat. c. 5, n. 15, nobis asservavit et commendavit his verbis: »Erraverunt CCXIV sacerdotes, qui in epistola quam suis constitutionibus praetulerunt, ita ad apostolicae sedis antistitem B. Zosimum sunt locuti: Constituimus in Pelagium atque Coelestium per venerabilem episcopum Innocentium de beatissimi apostoli Petri sede prolatam manere sententiam, donec apertissima confessione fateantur, gratia Dei per Jesum Christum Dominum nostrum non solum ad [Col. 0690A] cognoscendam, verum etiam ad faciendam justitiam, nos per actus singulos adjuvari: ita ut sine illa nihil verae sanctaeque pietatis habere, cogitare, dicere, agere valeamus.«

11. De eadem epistola loqui videtur Augustinus lib. II ad Bonifac., c. 3, ubi ait: Ex Africa Romam litterae postea venerunt id continentes: Non sufficere hominibus tardioribus et sollicitioribus, quod se generaliter Innocentii episcopi litteris consentire (Coelestius) fatebatur: sed aperte eum debere anathematizare quae in suo libello prava posuerat; ne si id non fecisset, multi parum intelligentes, magis in libello ejus illa fidei venena a sede apostolica crederent approbata, propterea quod ab illa dictum erat eum libellum esse catholicum, quam emendata propter [Col. 0690B] illud, quod se papae Innocentii litteris consentire ipse responderat: Eodem spectare credimus quod idem Doctor ibid. cap. 4, ad calcem numeri 6, docet, Afros videlicet ad Zosimum rescribentes flagitasse, ut Coelestius ipsa omnino de hac quaestione (originalis peccati) verba commemorare et anathematizare, quae in libello suo posuit (quaeque supra § 1, n. 2, retulimus), cogeretur.

12. Notat denique Augustinus lib. de Pecc. Orig. c. 8, istud in his litteris, quibus venerabili papae Zosimo synodus Africana respondit, commemoratum, quid nimirum de Palaestinae synodi gestis, quibus se Pelagius absolutum esse gloriatur, sanctus papa Innocentius judicarit. Unde et Africanae synodi patres operam dedisse colligitur, ut latebras ac dolos, [Col. 0690C] quibus haereticus ille impietates suas operire solebat, retegerent. Marius Mercator de litteris illis hoc tantum indicare satis habet, episcopos ex Africa rescribentes omnem causam, quae apud eos (de Coelestio) facta fuerat, missis etiam gestis quae fuerant tunc cum illo vel de illo confecta, exposuisse.



VII.

13. Omnibus Zosimi epistolis celebrior est ea, quam idem Marius Mercator edit. Baluz. pag. 138 Tractoriam nuncupari, ac per totum orbem missam esse observat. De eadem epistola Augustinus ad Optatum epist. 190, n. 22, sic scribit: Exempla recentium litterarum, sive quae specialiter ad Afros, sive quae universaliter ad omnes episcopos de memorata sede manarunt, ne forte ad vestram sanctitatem nondum [Col. 0690D] pervenerint, vobis curavimus mitti. Quae Augustini verba duplici ratione intelligere est: una nimirum, qua litteris a Zosimo universaliter ad omnes episcopos missis, quaedam speciales ad Afros adjunctae sint; idque per se sonant allata hujus Doctoris verba, atque historica veritas confirmat: altera vero, qua quae Afris specialiter inscriptae fuerant (quia ipsis scribendis e Carthaginensi synodo kalendis Maiis habita rescribentes occasionem dederant), postmodum universaliter ad omnes episcopos missae sint. Rei ordinem Mar. Mercator, pag. 134, narrat his verbis Episcopis vero ex Africa (ubi kalendis Maiis convenerant) rescribentibus, omnemque causam quae apud eos facta fuerat exponentibus, missis etiam gestis exinde quae fuerant [Col. 0691A] tunc cum illo vel de illo (Coelestio) confecta, vocatus ad audientiam pleniorem, ut quae promiserat (Zosimo anno 417) festinaret implere, id est, ut damnatis praedictis capitulis (quae Paulinus ei objecerat) sententia Afrorum qua fuerat (anno 412) communione privatus, absolveretur, non solum non adfuit, sed etiam ex memorata urbe profugit. Tunc ergo, ut his annectamus verba Augustini lib. II ad Bonifacium, c. 3, eum ejus praesentia posceretur ut certis ac dilucidis responsionibus vel astutia hominis vel correctio dilucesceret, et nulli ambigua remaneret, se subtraxit examini, Atque ob hoc, prosequitur M. Mercator, a beatae memoriae Zosimo episcopo scriptis amplissimis vel longissimis perdamnatus est, in quibus et ipsa capitula, de quibus (a Paulino diacono) fuerat accusatus, [Col. 0691B] continentur, et omnis causa tam de Coelestio suprascripto, quam de Pelagio magistro ejus praviore videtur esse narrata. Quorum scriptorum et nos hic habemus exemplaria, et ad Orientales ecclesias, Aegypti dioecesim, et Constantinopolim, et Thessalonicam, et Hierosolymam, similia eademque scripta (hoc est quod vocant a pari) ad episcopos transmissa esse suggerimus. His autem litteris Pelagius et Coelestius necdum absolute ac citra omnem veniae spem, sed nisi correcti etiam egerint poenitentiam, toto christiano orbe damnati ab Augustino epist. 190, n. 22, dicuntur. Unde et de iis idem Doctor lib. de Pecc. Orig., cap. 22, loquitur, ut prius aut in locum poenitentiae redactis, aut, si id recusaverint, omnino damnatis.

[Col. 0691C] 14. Sententiam illam Zosimus non solus, sed cum clero Romano, cum quo etiam anno superiore Coelestium audierat, tulit. Quocirca Pelagiani praevaricationis notam modo clericis Romanis, ut apud Augustinum lib. II ad Bonifac. c. 3 videre est, modo Zosimo ut idem Augustinus lib. VI contra Julianum tradit, inurebant, quasi de Pelagio et Coelestio aliud hoc anno, quam quod superiore, judicium per praevaricationem protulissent.

15. E clericis autem Romanis primum Xystum seu Sixtum tum presbyterum, ac Zosimi post Bonifacium et Coelestinum successorem judicio huic subscripsisse Augustinus epist. 194, olim 105, n. 1, innuit. Idque eum fecisse notat, cum, inquit ipsum alloquens, fama jactaret inimicis christianae gratiae te favere. Sed [Col. 0691D] ut haec tristitia de nostris cordibus tergeretur, primo te priorem anathema eis in populo frequentissimo pronuntiasse eadem fama non tacuit. Deinde cum litteris apostolicae sedis (id est Zosimi) de illorum damnatione ad Africam missis, tuae quoque litterae ad venerabilem senem Aurelium consecutae sunt. Has autem Xysti litteras per Leonem acolythum transmissas fuisse idem Augustinus epist. 191, olim 104, n. 1, auctor est. Ex quo et litteras Zosimi, siquidem simul missae sunt, ejusdem Leonis opera pertatas fuisse conficitur.

15. Notae non desunt, quibus dignoscatur tempus, quo illae Zosimi litterae vel Roma missae, vel in Africa receptae sint. Cum enim Carthaginensis concilii kalendis [Col. 0692A] Maiis ann. 418 habiti scriptis rescribantur, primo computandum est tempus, quo hujus concilii scripta Carthagine Romam potuerint perferri, et inde Zosimi litterae Carthaginem referri. Istud porro certius, quod Augustinus Carthagine, memorati Carthaginensis concilii mandato delegatus (Cod. can. Eccl. Afr., c. 127), tum versabatur, cum eo Zosimi litterae pervinerunt; iisque acceptis libros de Gratia Christi et de Peccato originali ante adornavit, quam inde in Mauritaniam Caesaviensem provinciam proficisceretur. Quapropter et hos libros in Retractationibus proxime ante Gesta, quae ipso praesente apud Caesaream Mauritaniae civitatem hoc anno 418 Septembris 20 die confecta consignataque sunt, recenset. Si igitur tempus, quod huic itineri conficiendo ac praedictis libris concinnandis suffecerit, [Col. 0692B] subtrahamus; litteras illas non serius Augusto mense in Africa acceptas esse, ac medio illo intervollo, quod a kalendis Maiis ad exitum Augusti excurrit, hoc est vel exeunte Junio, vel Julio ineunte conscriptas esse facile dabimus. Idipsum et quod § 8 sequenti in epistolam alteram, quae cum hac Tractoria ad Afros missa est, dicturi sumus, confirmabit.

16. Celebris illa Zosimi epistola, per totum orbem Christianum missa, non ab Augustino tantum aut Mar. Mercatore, sed et a Prospero lib. contra Collat. c. 5, n. 15, in Coelestini papae epistola 21, c. 8 et 9, in Prosperi Chronico ad ann. 418, et a Gennadio lib. de Script. eccl. memoratur. Cum autem scriptum tam authenticum tamque necessarium, tanto studio per orbem transmissum, tantaque omnium Catholicorum laetitia [Col. 0692C] ubique exceptum intercidisse nescio quo fato audimus: tot alia monimenta vetera eamdem fortunam subiisse minus miramur. At si totum exhibere minime licet, vel saltem quasvis ejus particulas legere, et in unum collectas hic repraesentare aut indicare operae pretium fuerit.

17. Marius Mercator, edit. Baluz. pag. 134, capitula sex, de quibus Coelestius a Paulino accusatus fuerat, in Zosimi Tractoria contineri docet. Sed ea cum apud eumdem Mercatorem pag. 3 et 133, necnon apud Augustinum lib. de Gestis Pelagii, c. 11, n. 23, cuique obvia sint, hic reticemus. Alia quoque, teste Augustino lib. de Pecc. Orig., c. 21, n. 24, cura fidelium fratrum, qui Romae versabantur, ubi Pelagius diutissime vixerat, ex ipsius Pelagii scriptis prolata [Col. 0692D] sunt, quae litteris suis, quas conscripsit per orbem catholicum perferendas, papa Zosimus exsecranda attexuit. Plura vero ex illis Mar. Mercator a pagina 135 ad 138 profert, tum ex Pelagii commentariis in Paulum apostolum, tum ex alio quodam ejusdem Sermone excerpta, quae Tractoriae Zosimi inserta fuisse pag. 138 prodit his verbis: Quae omnia suprascripta capitula, ut jam superius dictum est, continet illa beatae memoriae episcopi epistola, quae Tractoria dicitur, qua Coelestius Pelagiusque damnati sunt. Inter ea autem quae Mercator ibi ex commentariis Pelagii in Paulum describit, exstat ista hujus haeretici argumentatio, quae et ab Augustino epist. 190, ad Optatum, n. 22, inter alia ejus damnabilia etiam litteris [Col. 0693A] apostolicae sedis adjuncta praedicatur. Si anima, inquit, ex traduce non est, sed sola caro tantum habet traducem peccati, sola ergo poenam meretur. Injustum est enim, ut hodie nata anima, non ex massa Adae, tam antiquum peccatum portet alienum: quia nulla ratione conceditur, ut Deus, qui propria peccata dimittit, imputet alienum.

18. Hanc Pelagii argumentationem ideo referimus, quia praecipuum e tribus epistolae Zosimi fragmentis, quae supersunt, in eam maxime cadit. Nempe Augustinus in eadem epistola 190, n. 23, haec praefatus: Non est enim falsa etiam in parvulorum baptismate remissio peccatorum, nec verbo tenus dicitur, sed veraciter agitur, subdit. Nam ut jam verbis utar, quae in epistola beatissimi antistitis Zosimi leguntur; [Col. 0693B] eaque verba profert in hunc modum.



FRAGMENTUM I Tractoriae Zosimi.

Fidelis Dominus in verbis suis, ejusque baptismus re ac [a 2Kb] verbis, id est opere, confessione et remissione vera peccatorum, in omni sexu, aetate, conditione generis humani eamdem plenitudinem tenet. Nullus enim, nisi qui peccati servus est, liber efficitur, nec redemptus dici potest, nisi qui vere per peccatum fuerit ante captivus; sicut scriptum est: Si vos Filius liberaverit, vere liberi eritis (Joan. VIII, 36). Per ipsum enim renascimur spiritaliter, per ipsum crucifigimur mundo. Ipsius morte mortis ab Adam omnibus nobis introductae, atque transmissae universae animae, illud propagine contractum chirographum [Col. 0693C] rumpitur, in quo nullus omnino natorum, antequam per baptismum liberetur, non tenetur obnoxius.

Quibus dictis Augustinus istud ad sententiae hujus laudem et apostolicae sedis commendationem subjungit: In his verbis apostolicae sedis tam antiqua atque fundata certa et clara est catholica fides, ut nefas sit de illa dubitare Christiano.



FRAGMENTUM II.

19. Alterum fragmentum in epistola 21 Coelestini, cap. 9, nobis asservatum est, ubi idem Doctor (Zosimus) cum ad totius orbis episcopos de divinae gratiae opitulatione loqueretur, memoratur scripsisse:

Quod ergo tempus intervenit, quo ejus non egeamus auxilio? In omnibus igitur actibus, causis, cogitationibus, motibus adjutor et protector orandus [Col. 0693D] est. Superbum est enim, ut quidquam sibi humana [Col. 0694A] natura praesumat, clamante Apostolo: Non est nobis colluctatio adversus carnem et sanguinem, sed contra principes et potestates aeris hujus, contra spiritalia nequitiae in coelestibus (Ephes. VI, 12). Et sicut ipse iterum dicit: Infelix ego homo, quis me liberabit de corpore mortis hujus (Rom. VII, 24)? Gratia Dei per Jesum Christum Dominum nostrum (I Cor. XV, 10). Et iterum: Gratia Dei sum id quod sum, et gratia Dei in me vacua non fuit, sed plus illis omnibus laboravi; non ego autem, sed gratia Dei mecum. Illud etiam, quod intra Carthaginensis synodi decreta constitutum est, quasi proprium apostolicae sedis amplectimur, quod scilicet tertio capitulo definitum. His adjiciuntur ejusdem synodi capitula 4 e 5 velut ejusdem apostolicae sedis propria.

[Col. 0694B] 20. Generatim vero omnia concilii Carthaginensis kalendis Maiis anni 418 habiti decreta ad Zosimum perlata, et ab eo in Tractoria fuisse approbata Prosper in Chronico memoriae mandavit his verbis: Concilio apud Carthaginem habito CCXIV episcoporum ad papam Zosimum synodalia decreta perlata; QUIBUS PROBATIS, per totum mundum haeresis Pelagiana damnata est. Quapropter ad eamdem Tractoriam ut Carthaginensia decreta approbantem Augustinus lib. II de Anima et ejus Origine, c. 12 n. 17, respicere non immerito videatur, ubi scribit: Novellos haereticos Pelagianos justissime conciliorum catholicorum et sedis apostolicae damnavit auctoritas, eo quod ausi fuerint non baptizatis parvulis dare quietis et salutis [Col. 0694C] locum etiam praeter regnum coelorum. His enim verbis, quae Augustinus sub anni 419 exitum scribebat, notari pene non ambigimus hoc decretum, quod Binius inter caetera Milevitani concilii edidit; licet paucis in codicibus inveniatur: Placuit, ut si quis dixerit, ideo dixisse Dominum: In domo Patris mei mansiones multae sunt, etc., ut intelligatur quia in regno coelorum erit aliquis locus medius, vel ullus alicubi locus, ubi beate vivant parvuli, qui sine baptismo ex hac vita migrarunt, sine quo in regnum coelorum, quod est vita aeterna, intrare non possunt, anathema sit. Nam cum Dominus dicat: Nisi quis renatus fuerit ex aqua et Spiritu sancto, non intrabit in regnum coelorum (Joan. III, 5), quis catholicus dubitet participem diaboli fore eum, qui cohaeres [Col. 0694D] non meruerit esse Christi? Qui enim dextera caret, [Col. 0695A] sinistram procul dubio incurret. Quod si ita est, mutandus est ordo, quem idem canon apud Quesnellum Cod. cap. 13 inter Carthaginenses obtinet. Apud illum enim tertius est; quamvis alius sit ab eo, quem ipse Zosimus Carthaginensis concilii tertium capitulum vocat.



FRAGMENTUM III.

21. Tertium ejusdem Tractoriae fragmentum Prosper lib. contra Collat. c. 10, seu 5, n. 15, ac Coelestini epistola 21, c. 5, suppeditant. Istud relaturus Prosper ita praefatur: Erravit sacrosancta beati Petri sedes, quae ad universum orbem papae Zosimi ore sic loquitur. Eidem in epistola Coelestini praemittitur haec alia praefatio: In quam nos sententiam dirigit beatae recordationis papae Zosimi regularis auctoritas, cum [Col. 0695B] scribens ad totius orbis episcopos ait. Tum subjiciuntur Zosimi verba: Nos autem instinctu Dei (omnia enim bona ad auctorem suum referenda sunt unde nascuntur) ad fratrum et coepiscoporum nostrorum conscientias universa retulimus. Quae sententia quantum Afris placuerit, eadem epistola ibid. testificutur.

22. Nec siluit Mar. Mercator qua ratione totum illud Zosimi scriptum in universa Ecclesia exceptum fuit. Beatae, inquit edit. Baluz. pag. 138, memoriae episcopi Zosimi epistola, quae Tractoria dicitur, qua Coelestius Pelagiusque damnati sunt, et Constantinopolim, et per totum orbem subscriptionibus sanctorum patrum est roborata. Quod eleganter Prosper in libro contra Collat., n. 57, expressit his verbis: Africanorum conciliorum decretis beatae [Col. 0695C] recordationis papa Zosimus sententiae suae robur annexuit, et ad impiorum detruncationem gladio Petri dexteras omnium armavit. Verum, ut verbis utamur Marii Mercatoris eamdem rationem prosequentis, ei Julianus caeterique complices ejus subscribere detrectantes, consentaneosque se nolentes iisdem Patribus facere, non solum imperialibus legibus, sed et sacerdotalibus statutis depositi atque exauctorati, ex omni Italia expulsi sunt. Quod licet maxime sub Zosimi successore Bonifacio contigerit, uti suadet illud Prosperi citato loco, Papa Bonifacius piissimorum Imperatorum catholica religione gaudebat, et contra inimicos gratiae Dei non solum apostolicis, sed etiam regiis utebatur edictis: hoc tamen factum esse constat, ut Zosimi Tractoriae tota [Col. 0695D] in Ecclesia receptae auctoritas vindicaretur. Sed et hac de re, infra num. 30, paulo enucleatius tractandi erit locus.



IX.

23. Cum praedicta Zosimi epistola simul missae sunt et aliae speciales ad Afros litterae, quibus Augustino aliisque in Mauritaniam Caesariensem legatio propter alias quasdam Ecclesiae necessitates injungebatur. Qua de re Augustinus epist. alias 157, nunc 190, ad Optatum n. I haec scribit: Litterae, quas ad Mauritaniam Caesariensem misisti, me apud Caesaream praesente venerunt, quo nos injuncta nobis a venerabili papa Zosimo apostolicae sedis episcopo ecclesiastica necessitas traxerat. Quaenam autem fuerit ecclesiastica [Col. 0696A] illa necessitas, nihilo magis idem Doctor in epistola 193, in qua eam rursus commemorat, aperit. Meminit et Possidius legationis hujus, atque collationis Augustinum inter et Emeritum Donatistam Caesareae in Mauritania anno 418 Septembris 20 die ex legationis hujus occasione habitae: sed quae illum necessitas huc traxerit, pariter tacet. Sic porro rem cap. 14 narrat: Omnipotentis Dei praestitit auxilium, ut postea in Caesariensi Mauritaniae civitate constitutus (sit) venerabilis memoriae Augustinus, quo eum venire cum aliis coepiscopis sedis apostolicae litterae compulerant, ob terminandas videlicet alias Ecclesiae necessitates. Hac ergo occasione provenit, ut Emeritum ejusdem loci Donatistarum episcopum . . . videret. Atqui ante haec cum Emerito gesta Augustinus in Retractationibus [Col. 0696B] lib. II, c. 50, libros proxime collocat de Gratia Christi et de Peccato originali, de quibus haec habet: Postea quam Pelagiana haeresis cum suis auctoribus ab episcopis ecclesiae Romanae, prius Innocentio, deinde Zosimo, cooperantibus conciliorum Africanorum litteris, convicta atque damnata est, scripsi duos libros adversus eos, unum de Gratia Christi, alterum de Peccato originali. Ex quo sequitur, ut litterae illae speciales, quibus Augustino ac sociis in Mauritaniam legatio demandata est, litteris quibus Pelagius atque Coelestius a Zosimo damnati sunt, non sint anteriores. Nec quomodo posteriores censeri queant, ulla ratione apparet.



X.

24. Episcopi Africae, qui post concilium Carthaginense [Col. 0696C] kalendis Maiis habitum, ipsius concilii decreto, terni ex singulis provinciis Carthagine permanserant, cum ibi accepissent proximas Zosimi epistolas, adjunctis sibi ut videtur episcopis quos festinato vocare potuerunt, gratulatorias ad eumdem papam litteras rescripserunt, quarum fragmentum unum superest in epistola 21 Coelestini sic laudatum: Hunc autem (Zosimi in Tractoria) sermonem sincerissimae veritatis luce radiantem tanto Afri episcopi honore venerati sunt, ut ita ad eumdem virum scriberent: Illud vero quod in litteris tuis, quas ad universas provincias curasti esse mittendas, posuisti dicens: Nos tamen instinctu Dei (omnia enim bona ad auctorem suum referenda sunt unde nascuntur) ad fratrum et coepiscoporum nostrorum conscientiam universa retulimus, sic accepimus [Col. 0696D] dictum, ut illos qui contra Dei adjutorium extollunt humani arbitrii libertatem, districto gladio veritatis, velut cursim transiens, amputares. Quid enim tam libero fecisti arbitrio, quam quod universa in nostrae humilitatis conscientiam retulisti? Et tamen instinctu Dei factum esse fideliter sapienterque vidisti, veraciter fidenterque dixisti. Ideo utique, quia praeparatur voluntas a Domino (Prov. VIII, sec. LXX), et ut boni aliquid agant, paternis inspirationibus suorum ipse tangit corda filiorum. Quotquot enim Spiritu Dei aguntur, hi filii sunt Dei (Rom. VIII, 14), ut nec nostrum deesse sentiamus arbitrium, et in bonis quibusque voluntatis humanae singulis motibus magis illius valere non dubitemus auxilium. [Col. 0697A] Idem fragmentum totidem verbis refert ac laudat Prosper lib. contra Collatorem, n. 15. Ipsa autem epistola, ex qua excerptum est, ante videtur scripta, quam Augustinus ac socii in Mauritaniam se conferrent adeoque ante exitum Augusti.



XI.

25. Sub idem tempus Julianus Eclanensis episcopus duas ad Zosimum papam epistolas scripsit, quae ab ipsomet Juliano apud Augustinum lib. Op. imperf. c. 18 memorantur his verbis: Ad Zosimum quondam illius urbis episcopum super his quaestionibus duas epistolas destinavi; sed eo tempore quo adhuc libros exorsus non eram. Una vero ex illis a Mario Mercatore non semel notatur. Et is quidem lib. subnotat. cap. 6, edit. Baluz. pag. 15, Julianum sic alloquitur: [Col. 0697B] Audi nunc quae olim ipse pronuntiaveris in epistola videlicet tua, quam ad sedem apostolicam illo tempore ausus es mittere, quando conventus detrectasti cum universa Ecclesia Pelagium Coelestiumque damnare. Unde evidenter docemur, epistolam illam tunc fuisse scriptam, cum Julianus conventus ut Zosimi Tractoriae per orbem missae subscribens, Pelagium Coelestiumque damnaret, id praestare detrectavit. Neque igitur multo postquam Zosimus mox dictam Tractoriam edidit, scripta est: sed paulo tardius huic papae fuit reddita. Nam antequam in manus sanctae illius Romanae ecclesiae veniret antistitis, te agente, inquit loco citato ad ipsummet Julianum Mercator, a nonnullis a te deceptis per totam pene Italiam circumlata, et tamquam magnum aliquid multorum [Col. 0697C] auribus insinuata cognoscitur. Quocirca et Augustinus ait (Lib. I Op. imp., c. 18): Haec epistola non est ad Zosimum, sed ad eos seducendos qui Romae possent tali suasione seduci.

26. Et in ea quidem epistola nondum haereticum palam prodebat sensum, sed sub catholicis verbis, uti solent qui perversam doctrinam praedicare vel fovere incipiunt, ita velabat, ut famosa sex capitula Caelestio objecta respuere ac damnare videretur. Ibi namque, Mario Mercatore teste, inter caetera aiebat (Ibid. paulo post).

Qui est igitur assertor, quod neque per mortem Adae omne genus hominum moriatur, neque per resurrectionem Christi omne genus hominum resurgat, contra Apostolum sentit dicentem: Sicut in [Col. 0697D] Adam omnes moriuntur, ita in Christo omnes vivificabuntur (I Cor. XV, 22). Jure igitur improbatur, qui huic sententiae contradicit, quae ait: Per hominem mors, et per hominem resurrectio mortuorum (Ibid., 21). Item quod peccatum Adae ipsum solum laesit, et non genus humanum. Et haec sententia a nobis merito refellitur: non enim soli ipsi, sed generi humano obtuisse credendum est. Item, quod infantes in eo statu sint in quo Adam fuit ante praevaricationem, inter indisciplinatas reputo quaestiones. Non enim per omnia in eo statu sunt qui nascuntur hodie in quo Adam fuit ante peccatum, quamvis et istos opus Dei esse, sicut et ille, negari non possit. Item, Adam etiam mortalem factum, qui sive peccaret, [Col. 0698A] sive non peccaret, fuisset moriturus, nec hoc esse ratione subnixum. Credendum est enim immortalem quidem factum, sed qui si non peccasset, per gustum ligni vitae, virtutem posset immortalitatis adipisci. Male igitur dictum est, sive peccaret, sive non peccaret, fuisse moriturum.

27. Ex his nonnulla rursum repetens ac perstringens idem Mercator ibid. cap. 9, pag. 30 et 31 ait: In epistola tua, quae, ut memoravimus, ad sanctae memoriae papam Zosimum missa est, displicet tibi, eumque condemnas, qui sentit Adam mortalem factum, qui sive peccaret, sive non peccaret, fuisset moriturus: et ais, nec hoc esse ratione subnixum. Credo enim esse, inquis, immortalem factum quidem, sed qui si non peccasset, [Col. 0698B] per gustum ligni vitae, posset virtutem immortalitatis adipisci. Adjungis etiam jure improbandum, qui praedicanti Apostolo contradicit dicenti: Sicut in Adam omnes moriuntur, ita omnes in Christo vivificabuntur. Sed quam fallaciter ista depromeret, idem scriptor his ad eum verbis statim indicat: Quae cum simplex Christianus audit, nihil doli, nihil credens afferri fallaciae, more quo ab Apostolis doceri solita est Ecclesia, optimum et suum arbitratus magistrum, intentusque ad reliqua ejusdem Apostoli, quae in hac causa prosequeris, audienda decernit. Quis enim, subdit paulo inferius, te in superiore sententia tua vel suspicari posset aliud sentire, quam illi omnes, qui, sanctae memoriae papa Zosimo praesidente, Dei sacerdotes Pelagium, Coelestiumque, [Col. 0698C] damnarunt, super his omnibus de Adam capitulis, quae a te antea improbata sunt et condemnata? At eum aliud clausum pectore, aliud promptum in lingua tunc habuisse, ex alio opere, quod longe post Julianus elaboravit, Mercator ibidem demonstrat, utpote in quo ille doceat mortem in eos tantum pervadere (Mar. Merc. pag. 31), quos praevaricationem Adae viderit aemulatos: quae praevaricatio licet non sit facta naturalis, fuit tamen forma peccati; atque ob hoc licet non aggravet nascentes, tamen accusat imitantes; denique (Subnot. c. 6, pag. 12) in omnes homines non peccatum transisse, sed mortem, illatam utique severitate judicii, praevaricationis ultricem. Nec tacet ejus fallaciam, qua cum infantes, qui nascuntur hodie, non in eo per omnia [Col. 0698D] statu in quo fuit Adam ante peccatum, esse fatebatur (Ibid., pag. 17), id recondito sensu praedicabat, nec statum Adae ante peccatum, sed exiguitatis et parvitatis in qua nascuntur infantes, intelligebat.

28. De altera Juliani epistola nihil novimus, nisi forte haec ipsa sit fidei expositio, quam a Jacobo Sirmondo e veteri codice Veronensi erutam Joan. Garnerius in editione Mar. Mercatoris part. I, pag. 319, in lucem emisit, quaeque in appendice tom. X, nov. edit. Augustini pag. 110 recusa est. De titulo nihil in archetypo superest praeter quasdam evanescentium litterarum figuras, quas ex eo explicare licet, quod ad calcem subjicitur in hunc modum: Explicit libellus fidei S. J. C., id est, ut in Augustini nova editione exponitur, [Col. 0699A] sacerdotum Jesu Christi. Haec enim interpretatio magis probatur, quam Garnerii, qui tribus illis litteris S. J. C. vocem Siculorum designari existimavit. Tituli autem oblitterati loco Garnerius laudatus hunc substituit: Libellus fidei a Juliano Eclanensi missus ad sedem apostolicam nomine XVIII episcoporum detrectantium subscribere damnationi Pelagii atque Coelestii. Nec apparet alia causa, cur hunc libellum nomine XVIII episcoporum oblatum vir eruditus affirmarit, nisi quia Augustinum legerit lib. I ad Bonifacium n. 3 respondere se testantem duabus Pelagianorum epistolis, uni scilicet, quam dicitur Romam misisse Julianus . . . alteri autem, quam decem et octo velut episcopi participes ejus erroris non ad quoslibet, sed ad loci ipsius episcopum (Rufum) sua [Col. 0699B] calliditate tentandum, et ad suas partes, si posset fieri, traducendum, ausi sunt Thessalonicam scribere. Ex eo tamen, quod epistolam ad Rufum Thessalonicensem episcopum scripserint octodecim episcopi Pelagio addicti, non sequitur ut qui ad apostolicam sedem missus est libellus, a totidem episcopis fuerit conscriptus. Verum cum plurium nomine missum esse constet, hinc octodecimne, an plures vel pauciores fuerint, compertum habere aut nihil aut parum interest.

29. Certiora sunt argumenta, quibus hunc libellum epistolae formam prae se ferre idem vir eruditus probat: neque obscurum est libellum seu epistolam istam episcoporum esse ad apostolicae sedis praesulem scribentium, a quibus idem praesul et pater propter primae sedis dignitatem, et frater propter episcopatus consortium [Col. 0699C] compellatur. Si etiam vel cum paucis epistolae Juliani ad Zosimum fragmentis, quae ex Mario Mercatore proxime descripsimus, conferatur; ea sese offeret styli consensio, qua utrumque scriptum ex eodem fonte prodiisse non immerito censeatur. Certe ut in his fragmentis Apostolo is adversari scribitur, qui est assertor quod neque per mortem Adae omne genus hominum moriatur, neque per resurrectionem omne genus hominum resurgat; ita in libello illo damnatur, quicumque asserit quod neque per Adam omne genus hominum moriatur, neque per Christum omne genus resurgat. Tum quod his statim subjicitur: Vel si qua sunt alia, quae vel contra catholicam fidem veniant, vel ad INDISCIPLINATAS pertineant quaestiones, simili exsecratione damnamus, eumdem sapit stylum atque [Col. 0699D] ista Juliani superius n. 26 relata: Quod infantes in eo statu sint, in quo fuit Adam ante praevaricationem, inter INDISCIPLINATAS puto quaestiones. Neque minus apertum est hoc eos scripsisse, cum ab eis exigeretur ut Pelagii ac Coelestii damnationi subscriberent, idque detrectarent. Quocirca non sine industria in libello suo omnia exscribunt Scripturarum testimonia, quibus Zosimus epist. 3, ad Afros, n. 5, sententiam in absentes et inauditos minime dicendam esse probaverat. Tantum illud mirum, quod ea in re sese ab ipsomet Zosimo edoctos fuisse non jactitaverint. Verum id quod obtendebant, ne subscriberent, merum effugium fuit. Cum enim Pelagius atque Coelestius saepe fuissent auditi, eisque sive coram sive libellis in Palaestina, in Africa, in ipsa [Col. 0700A] urbe Roma datus fuisset sese defendendi atque purgandi locus; post multas tergiversationes, quibus in unum contendisse convicti sunt, ut imponerent ac judicium eluderent, tandem eos a fide catholica alienos et damnatione dignos esse constitit. Tam solemni autem judicio subscribere dum Julianus ac socii eo obtentu nolebant, quod sibi in absentes, quos non audierant ipsi, sententiam dicere non liceret; quis eos optima aequitatis lege perperam abuti non judicet? In hoc quoque Juliani ac sociorum deprehenditur ingenium, quod expositioni fidei suae in praedicto libello subjiciunt: Haec, ut nobis secundum catholicam fidem visum est, vestrae sanctitati conscripta transmisimus; quae si aliter putatis tenenda, rescribite: sin autem . . . certa sit sanctitas vestra nos ad audientiam plenariae synodi [Col. 0700B] provocare. Ibi enim loquela dignoscitur ipsorum, qui et apostolicae sedis judicium et orbis subscriptionem contemnentes, paulo post ad Rufum Thessalonicensem scripserunt: Simplicibus episcopis, sine congregatione synodi, in locis suis sedentibus, extorta subscriptio est. Quos refutans Augustinus inter alia dicit (Lib. IV, cont. Duas epist. Pelagian. c. 12, n. 34): Istorum superbia, quae tantum se extollit adversus Deum . . . . hanc etiam gloriam captare intelligitur, ut propter illos Orientis et Occidentis synodus congregetur. Nil itaque repugnat, quominus praedictus libellus e duabus epistolis, quas Julianus a se ad Zosimum missas esse memorat, una censeatur post Pelagii quidem atque Coelestii damnationem, sed antequam Julianus cum sociis e sedibus suis pelleretur, adeoque anno [Col. 0700C] 418 conscripta.



XII.

30. An Julianus a Zosimo nominatim damnatus sit quaeritur. Joan. Garnerius quominus illum ab hoc papa nominatim damnatum sentiat, libello fidei, epistolaque ad Rufum Thessalonicensem aliisque pene infinitis sive Juliani, sive Augustini operum locis prohiberi se scribit. Inficiari tamen nequit Julianum cum sociis Tractoriae Zosimi subscribere nolentem ab episcopatu fuisse dejectum; cum perspicua sint ea de re Mar. Mercatoris verba (Pag. 138 ed. Baluz.): Cui (Tractoriae) Julianus et reliqui complices subscribere defrectantes . . . non solum imperialibus legibus, sed et sacerdotalibus statutis depositi atque exauctorati, et omni Italia deturbati sunt. Ista autem, [Col. 0700D] sacerdotalia statuta, quibus Julianus ac socii depositi sunt, in concilio cui Romanus pontifex praeerat, sancita esse aperte docet idem Mar. Mercator praefat. in tractatus Nestorii (Edit. Baluz. pag. 33), ubi Julianum ex episcopo Eclanensi cum participibus suis olim AB APOSTOLICA SENTENTIA exauctoratum atque depositum memorat. Ibi quidem legit Garnerius (Pag. 58) ab ecclesiastica sententia: sed Baluzius, ab apostolica sententia ex archetypi fide restituit. Quocirca cum idem scriptor Julianum sic alloquatur (Edit. Baluz. p. 119, Garner. p. 73): Quis enim te in superiore sententia vel suspicari posset aliud sentire, quam illi omnes, qui sanctae memoriae papa Zosimo praesidente, Dei sacerdotes Pelagium, Coelestium, TEQUE damnarunt, [Col. 0701A] eum apostolicae sedis praesulem, cujus sententia Julianum depositum dixit, non alium a Zosimo intelligere se satis significat. Quod tamen non eo sensu dictum, ut iisdem synodalibus statutis Pelagius, Coelestius ac Julianus fuerint damnati; sed ut idem Zosimus, qui Pelagium Coelestiumque damnarat, ac missa Tractoria damnari a caeteris praeceperat, postmodum Julianum Tractoriae huic ne subscriberet recusantem, ab episcopatu dejecit.

31. Quapropter et Augustinus (Lib. I, cont. Julian., c. 12, n. 13), Mario Mercatori concinens, Zosimum Juliani damnatorem nuncupat. Ipsi quippe Zosimum praevaricationis accusanti respondet: Innocentii successorem crimine praevaricationis accusas: quia doctrinae apostolicae et sui decessoris sententiae noluit [Col. 0701B] refragari. Sed de hoc interim taceo; ne animum tuum, quem sanare potius cupio, laudibus TUI DAMNATORIS exulcerem. Sane pia illa Augustini affectio, qua Juliani animum demulcere ac sanare cupiens, eum exulcerare metuebat, ut ab invidioso damnatoris tui vocabulo se abstineret, exigebat, nisi judicii alicujus reipsa prolati veritas illud ab eo extorsisset. Ex iis autem, qui cum Juliano tunc condemnati sunt, nonnullos, Perfidium scilicet, Florum, Marcellinum atque Orontium Coelestini papae epistola 20 indicat. Hi porro primum Romana in synodo, Zosimo praesidente, statutis synodalibus de episcopatu dimoti, postmodum Bonifacio Zosimi successore agente, legibus imperialibus ex omni Italia deturbati sunt. Quae duo Marius Mercator non satis distinguit.



XIII.
[Col. 0701C]

32. Zosimus anno 418 Octobris 3 die ad legatos, quos Ravennae habebat, scribens, quorumdam rebellium clericorum suorum injuriosas adversus se memorat litteras, necnon sua ipsius scripta quibus olim litteris illis responderat (Zos. epist. 14). Sed quia illi, rebellione [Col. 0702A] non absistentes, ad Comitatum praeter canones perrexerant; idem papa, decreto edito, eos a communione sua submovit, atque hanc sententiam a se subscriptam una cum scriptis, quibus contumeliosas illorum epistolas olim refutarat, Ravennam ad praedictos legatos misit. Hae autem clericorum rebellium epistolae, Zosimi apologetica scripta, ejusdemque adversus illos prolata sententia interierunt.



XIV.

33. Neque ambigendum, quin aliquam Zosimus scripserit epistolam de Maximi Valentini episcopi causa, cujus cognitionem provinciali synodo a successoribus suis delegatam esse Bonifacius ipsius successor meminit (Bonifac. I, ep. 3, n. 1).



XV.

34. Ab Afris, uti vidimus, duo veluti Nicaenis decretis [Col. 0702B] praestituta Zosimus quaesierat: nimirum ut Romam liceret episcopis provocare, et ut clericorum causae apud suarum provinciarum episcopos finirentur. Tunc illi, etiamsi nova et inaudita sibi viderentur, quae Nicaenae synodi nomine proferebantur decreta (Bonifac. I, ep. 1, n. 4), litteris tamen ad eumdem Zosimum datis rescripserunt, sese ea servare sine ulla ejus injuria paulisper sinere usque ad inquisitionem statutorum Nicaeni concilii, hoc est, decretis missis, donec Nicaenorum explorata sit veritas, sese mortem gerere. An litterae illae Zosimo adhuc superstiti redditae sint, necne, compertum non habemus. At illud certum, tempus ipsi defuisse quo causam istam finiret.



XVI.

[Col. 0702C] 35. Demum haec Zosimo decreta Pontificalis liber attribuit: Ut diacones laevas tectas de pallis linostimis haberent, ut per parochias licentia esset benedicendi cereum paschalem, ut nullis clericis poculum in publico propinaretur, nisi tantum in cellis fidelium, maxime clericorum.




[Col. 0701]
DECRETA EX EPISTOLIS S. ZOSIMI EXCERPTA.
(Ex Coll. Concil. Mansi tom. IV.)



Apostolicae sedis auctoritas contra sanctorum statuta aliquid concedere non valet.
(Ex Gratiano.)
[Col. 0701D]

Contra statuta Patrum concedere aliquid, vel mutare, nec hujus quidem sedis potest auctoritas. Apud nos enim in convulsis radicibus vivit antiquitas, cui decreta Patrum sanxere reverentiam.



EX EPISTOLA AD HESYCHIUM EPISCOPUM.
(Mansi tom. IV.)


I.

Si non fuerit doctus Scripturas non fiat episcopus.


II.

Qui ordinaverit non doctum episcopum deponatur.


III.

Si de infantia tonsus fuerit XX annorum, promoveatur.


IV.

Lector exorcista intra V annos, acolytus et subdiaconus III sint, diaconus V annos.


V.

Ordo clerici: lector, exorcista, acolytus, subdiaconus, presbyter, episcopus.


VI.

Bigamus vel poenitens in clero non recipiatur.




[Col. 0703]
EPISTOLA S. ZOSIMO PAPAE ATTRIBUTA.
(D. Coust. Append. ad tom. I Epist. Rom. Pontif.)
(C,S)*




[Col. 0703A]
CENSURA EPISTOLAE.

Hanc primus Joannes a Bosco ad calcem Bibliothecae Floriacensis vulgavit. Placet quidem atque antiquitatem redolere videtur ejus simplicitas. Sed eidem antiquitati primum adversatur usurpatum in ipsius inscriptione archiepiscopi vocabulum. Tum eorum, quae in eadem asseruntur, falsitatem convincunt ipsius Zosimi epistolae 5 et 6, »datae III kal. »Octobris Honorio aug. XI et Constantio II conss.,« in quarum prima Zosimus vehementer indignatur adversus Proculum Massiliensem, quod et ipse in synodo Taurinensi subripiendum id putavit, ut haec synodus sibi praestaret ordinandorum in Narbonensi secunda provincia sacerdotum potestatem, et »socium sibi Simplicium Viennensis civitatis ascivit, qui non dissimili impudentia postularet, ut sibi quoque creandorum sacerdotum permitteretur arbitrium.« Deinde ut id jus »inviolabili in utraque Narbonensi et Viennensi auctoritate possideat metropolitanus Arelatensis civitatis episcopus,« constituit; [Col. 0703B] quod et epist. 6 confirmat. An sententiam, quam a se »numerosa cognitione« praemissa pronuntiatam testatur, quarto post die mutasse dicendus est? Suspicionem hujusmodi tam a vero abhorrentem admitti prorsus non sinunt ejusdem pontificis epistolae 10 et 11, Martii 5 die anni 418 consignatae, ex quibus eum in praedicta sententia constantem fuisse exploratum est. Eo autem firmiora sunt ista falsitatis epistolae hujus argumenta, quod ejus artifex litterarum Zosimi in Arelatensis episcopi gratiam scriptarum veritatem agnoscat ipse, ac pro certo habeat.


[Col. 0704A]
AD SIMPLICIUM VIENNENSEM EPISCOPUM Ut viciniores intra provinciam civitates, donec res plenius excutiatur, sibi vindicet. Lazarum damnatum esse.


ZOSIMUS episcopus SIMPLICIO Viennensi archiepiscopo salutem.

Revelatum nobis est, qualiter in Taurinensi synodo causas tuae dioeceseos prosecutus fueris. Et licet Arelatensi episcopo, antequam legatus tuus venisset, propter reverentiam sancti Trophimi, jus et pontificium super tres provincias habere scripserimus: tamen si ita est, ut scripta tua nobis [Col. 0704B] missa continent, interim usque dum lucidius ventiletur, potestatem antiquam tibi manere permittimus: ut sicut in Taurinensi gravissimorum episcoporum synodo, pacis consilio decretum est, viciniores tibi intra provinciam civitates vindices, donec plenius rei ordinem charitas apostolica prosequatur. Lazarum indebite episcopum criminatorem fratris ordinatum, scias nostro judicio esse damnatum. Data sub die kalend. Octobris (Octob. I ann. 417), Honorio XI et Constantio consulibus.




ANNO DOMINI CCCCXVIII.
PAULINUS MEDIOLANENSIS.
(Biblioth. Vet. Patr. tom. IX.)




[Col. 0703]
PROLEGOMENA.

[Col. 0703C] 1. Paulinum qui sancti Ambrosii res praeclare gestas litteris consignavit, longe alium a Paulino episcopo Nolano fuisse, manifestissime docuit magnus Baronius [(a) 1Kb] , secus atque nonnulli postea existimarunt. Eum vero fuisse Mediolanensis ecclesiae clericum, et quidem inferioris ordinis, ex ipsomet scriptore intelligimus [(b) 1Kb] ; quippe qui sub Casti diaconi cura degerat: quemadmodum Majorinus, qui lector in diaconio Caeciliani fuerat, ut scribit Optatus [(c) 1Kb] . Quo quidem in munere, ad obitum usque beati antistitis cui erat a manu, ipsum permansisse, ex eodem compertum habemus. Ait enim [(d) 1Kb] : »Ante [Col. 0704C] paucos vero dies quam lectulo decumberet (Ambrosius), cum quadragesimum tertium psalmum dictaret, me et excipiente et vidente, subito in modum scuti brevis, ignis caput ejus cooperuit, atque paulatim per os ipsius tamquam in domum habitator ingressus est: post quod facta est facies ejus sicut nix, et postea reversus est vultus ejus ad speciem suam. Quod cum fieret, stupore perculsus obrigui, nec potui scribere quae ab illo dicebantur, nisi postea quam visio ipsa transivit: dicebat enim in eo tempore testimonium Scripturae divinae, quod ego optime retinebam. Nam scribendi vel dictandi ipso [Col. 0705A] die finem fecit. . . . Ego vero id quod a me visum fuerat, honorabili viro Casto diacono sub cujus cura degebam, statim retuli.« Haec ille. Deinceps vero diaconatus ordinem suscepisse Paulinum, ex Augustino [(a) 1Kb] et Mario Mercatore [(b) 1Kb] erudimur; quem videlicet eo in gradu adversus Coelestium Pelagii haeresiarchae collegam strenue insurrexisse produnt: ut propterea minus recte nonnulli existimarint [(c) 1Kb] , diaconum fuisse Ambrosii Mediolanensis episcopi eumdem Paulinum: cum constet, eum moriente Ambrosio minoris adhuc ordinis clericum exstitisse, ut modo ipsummet auctorem enarrantem audivimus. Decepti nimirum fuere viri doctissimi auctoritate Marii Mercatoris, qui parum caute illud tradidit [(d) 1Kb] ; sed eo prudentior Augustinus, qui Paulinum [Col. 0705B] Mediolani probe noverat, quique propterea diaconum quidem, sed nusquam Ambrosii diaconum eum appellavit. Neque aliter sane Annalium ecclesiasticorum Parens, qui Paulinum auctum POSTEA diaconatu scribit [(e) 1Kb] . Porro scriptorem nostrum presbyterii honore fuisse praeterea dignatum memoriae prodidit Isidorus Hispalensis [(f) 1Kb] : quod tamen apud antiquiores nuspiam memoratum invenias.

2. Jam vero Paulini litterarum monimenta recenseamus. Is itaque hortatu sancti Augustini, quem noverit tum Mediolani cum istic ageret idem Augustinus, tum in Africa quo demum se contulit Paulinus, Vitam sancti Ambrosii conscripsit, ut ipsemet semel iterumque testatur [(g) 1Kb] . Neque vero statim ab obitu beatissimi praesulis qui anno 397 e [Col. 0705C] vivis excessit, Paulinum ejusmodi scriptioni manum admovisse, vel eam saltem confecisse liquet. Scribebat enim post annum 400, quo ex hac vita sublato Simpliciano Ambrosii successore, in Mediolanensi cathedra sedebat Venerius, ut ex his ejus verbis colligimus [(h) 1Kb] : Defuncto eo (Ambrosio) non alius illi successit in sacerdotium, nisi is quem ille bonum senem trina voce signaverat. Cui Simpliciano Venerius. . . . successor fuit. Quin et post Venerii mortem, quae anno 408 aut 409 contigit, Vitae Ambrosianae conscribendae operam adhuc dedisse Paulinum novimus: siquidem meminit Joannis praefecti praetorio, qui sub Honorio hanc dignitatem obtinuit annis 412, 413 et 422, ut ex Codicis Theodosiani constat [(i) 1Kb] . Auctoris verba sunt hujusmodi [Col. 0705D] [(j) 1Kb] ; Postea vero quam directus est Joannes, tunc tribunus et notarius, qui nunc praefectus est, ad tuitionem eorum qui ad ecclesiam confugerunt, etc. Ex [Col. 0706A] quibus ergo conficitur, non uno tenore, sed alternatim rem peregisse Paulinum. Nimirum opusculum istud hortante Augustino litteris tradere coeperit Mediolani; quod aliis curis supervenientibus intermissum, in Africa postea degens absolverit. Quae quidem ipsemet palam professus esse perhibetur. Haec enim habet [(k) 1Kb] : Nos tamen ea (gesta) MEDIOLANI POSITI, ipso Mascezele referente, cognovimus: nam et IN HAC PROVINCIA IN QUA NUNC POSITI HAEC SCRIBIMUS, plurimis hoc ipsum retulit sacerdotibus; quibus etiam referentibus, securius haec nobis cognita, HUIC LIBRO ADJUNGERE arbitrati sumus. Iterumque manifestius adhuc sub finem [(l) 1Kb] : IN URBE ETIAM CARTHAGINIENSI, inquit, cum apud Fortunatum diaconum fratrem venerabilis viri Aurelii episcopi, AD CONVIVIUM CONVENISSEM [Col. 0706B] una cum Vincentio Colossitano episcopo, Murano etiam episcopo Bolitano, sed et aliis episcopis et diaconibus; tunc Murano episcopo detrahenti sancto viro (Ambrosio) retuli exitum presbyteri superius memorati.

3. Porro ad hujusce Pauliniani opusculi pretium quod spectat, illud plane cum Baronio [(m) 1Kb] aliisque post ipsum viris eruditis statuendum, nempe scriptoris fidem nemini licere in dubium revocare: »quae enim vel ipse vidit, vel a sancta Marcellina de Ambrosio ejus fratre didicit, vel ex variorum epistolis post illius obitum datis de iis qui diversis in provinciis ipsum vidisse narrarunt, se scripsisse testatur.« Verumtamen illud in eo desideratur, ait vir doctus [(n) 1Kb] , quod in rebus enarrandis vix ullam [Col. 0706C] chronologiae rationem habuit; neque [(o) 1Kb] rebus ab Ambrosio gestis quae posterorum memoriae consignata reliquit, ullum scriptorum ejus indicem accuratum attexere studuit, quod quidem in Augustino praestitit Possidius. Hanc autem Ambrosii Vitam a Paulino contextam typis excudendam curavimus ex praeclara editione Benedictinorum Parisiensi, qui eam ad codices sive mss. sive impressos summa diligentia exactum evulgarunt [(p) 1Kb] . Caeterum illud hic observare haud otiosum fuerit, Eugippium presbyterum et abbatem Lucullanensem, qui floruit ineunte saeculo VI, in Vita sancti Severini Noricorum apostoli narrationis meminisse, quam refert noster Paulinus [(q) 1Kb] . Quod propterea libuit annotasse, ut obviam iremus Tillemontio, qui hujusmodi Ambrosianam [Col. 0706D] Vitam minus attente decurrens, narrationem illam ab Eugippio relatam in Paulini opusculo desiderari asseruit [(r) 1Kb] .

[Col. 0707A] 4. Alterum Paulini jam diaconi opusculum inscribitur: Libellus adversus Coelestium Zosimo papae oblatus. Hujus libelli auctorem esse Paulinum nostrum opinatur tantummodo Tillemontius [(a) 1Kb] : sed eruditorum plerique rectius affirmant, Marii Mercatoris auctoritate [(b) 1Kb] potissimum ducti, ut ex mox dicendis manifestius patebit. Scripti autem occasio ejusmodi fuisse intelligitur. Mediolano in Africam profectum Paulinum, Carthagine sedem posuisse, superius probe perspeximus. Illic vero degens, ubi detexit Coelestium Pelagii comitem nova dogmata late per urbem spargere ac dissidiis cuncta complere, haereticum hominem ad Patres Africanos synodum ibidem celebrantes oblato libello detulit. Prava dogmata quae Coelestio Paulinus objecit, recitant [Col. 0707B] Augustinus [(c) 1Kb] et Marius Mercator [(d) 1Kb] . Tum Coelestius ab synodi Carthaginiensis Patribus dogmata illa damnare jussus, cum id recusasset, ab eadem synodo anathemate percussus, ex Africa fugiens in Asiam se contulit. Quomodo vero peracta res fuerit, idem Augustinus enarrat [(e) 1Kb] . Haec porro accidisse anno 412 verno tempore, arguit vir doctissimus [(f) 1Kb] ex litteris concilii Carthaginiensis ad Innocentium datis circa autumnum anni 416, ubi ante ferme quinquennium latam in Coelestium ibidem fuisse sententiam Patres perscribunt. Aliter tamen censuere viri eruditi, qui haud ita pridem opera Norisiana illustrata junctim evulgarunt: anno videlicet 411 non vero 412 synodum Carthaginiensem in qua Coelestius fuit damnatus illigantes [(g) 1Kb] .

[Col. 0707C] 5. Interea, teste Mercatore [(h) 1Kb] , ut contra se prolatum ab Africanis Patribus judicium declinaret haereticus ille, ad Romanam sedem credidit appellandum: moxque appellatione neglecta Ephesum contendit, ubi et presbyter per obreptionem fuit ordinatus. Inde autem digressus post aliquot annos Constantinopolim petiit: unde ab Attico episcopo ejectus, Romam ubi Zosimus Innocentio successerat festinanter perrexit, ut ex appellatione pristina judicium subiret. Adit itaque pontificem, ejusque sententiae acquiescere se velle simulans, Paulinum diaconum, jam ante quinquennium accusatorem suum, ad tribunal apostolicum provocat; ac simulatione istiusmodi epistolam ad Afros a Zosimo impetrat [(i) 1Kb] qua in Urbem vocantur Coelestii accusatores qui ejus [Col. 0707D] fidem coram redarguant. Hanc autem epistolam cum altera, Septembris 21 die anni 417 consignata, Basilisco subdiacono in Africam tradidit Zosimus perferendam. [Col. 0708A] »Qui cum Carthaginem pervenisset, ait vir eruditus [(j) 1Kb] , Paulinum quarto Nonas Novembris die [(k) 1Kb] , haud dubie ejusdem anni 417, convenit, eum moniturus ut apostolicae sedis judicio se sisteret. Paulinus vero vice sui libellum de quo hic sermo, VI idus Novembris, hoc est sexto postquam eum convenit Basiliscus die, adeoque anno 417 ad Zosimum misit. Porro in eo libello Paulinus Zosimo gratias agit, non quod Coelestium damnasset, ut existimavit Baronius [(l) 1Kb] , sed quod in gestis Romae anno 417 mense Septembri confectis institisset, ut Coelestius quae ipsi a Paulino objecta fuerant capitula damnaret. Praeterea eumdem libellum Romam pertulit Marcellinus subdiaconus [(m) 1Kb] , a quo nimirum litteras Afrorum se accepisse Zosimus epistola 11 Martii 22 [Col. 0708B] die anni 417 reddita rescribit: ut propterea hunc Paulini libellum qui 8 Novembris die consignatur, anno antecedente 417 fuisse conscriptum constet, secus atque censet Annalium Parens, qui ad annum 418 eumdem libellum refert.« Haec vir doctus. Quam tamen in sententiam de temporis notatione quo suum Paulinus libellum perscripsit, praeiverant Norisius [(n) 1Kb] , Pagius [(o) 1Kb] ac Tillemontius [(p) 1Kb] .

6. Verum iis adhuc superest occurriendum, quae occasione hujusce libelli Pauliniani excogitarunt Quesnellius atque Norisius. Et ille quidem Paulini verbis relatis, quibus ait [(q) 1Kb] se fuisse admonitum a Basilisco subdiacono, ut adesset ad apostolicam sedem et Zosimi judicio se sisteret, statim subdit [(r) 1Kb] , Paulinum vadimonio constituto obtemperare renuisse. [Col. 0708C] Quae sane Quesnelliana sententia nemini probanda videtur: »Neque enim renuit obtemperare Paulinus, ut jure arguunt viri eruditi [(s) 1Kb] , sed oblato excusationis libello, causas cur Romam non accederet, satis efficaces humiliter exposuit, quas a pontifice admittendas putavit. Inter has illam, quod nimirum haec non amplius sua, sed totius ecclesiae causa esset, ab Africanis Patribus approbatam tradit: nec ullum uspiam indicium est, ab iisdem Africanis Patribus prohibitum fuisse Paulinum, ne ad diem dictum Romam iret: quod censuit Quesnellius. Illud unum conjicere in promptu est, ipsis consentientibus eum non transmisisse, libellumque excusationis tradidisse, non Basilisco jamjam discessuro, sed Marcellino qui ad Africani concilii gesta Romam perferenda erat [Col. 0708D] destinatus; eo quod illi haec omnia simul cum libello Zosimo exhibere crederent expedire.«

7. Ad Norisium quod attinet, existimavit ille quidem [Col. 0709A] [(a) 1Kb] , Paulinum, statim atque intellexit Coelestium in synodo Carthaginiensi damnatum ad sedem apostolicam appellasse, Romam ex Africa se contulisse, ut contra eumdem haereticum coram Innocentio Romano pontifice latum ab eadem synodo sententiam defenderet: quam in sententiam cardinalem amplissimum pertraxerunt ejusmodi Paulini verba [(b) 1Kb] : Ubi (Romae scilicet) tunc ideo nihil agere potui, quia is qui ad sedem apostolicam provocaverat, defuit. »Verum, inquiunt viri docti modo laudati [(c) 1Kb] , Paulini verba non illum sensum Norisianum necessario effundunt: nihil enim se apud sedem apostolicam potuisse agere Coelestio absente, affirmare vere potuit, licet in Africa semper fuerit, propterea quod paratus erat eo pergere, si quidem Coelestius appellatione [Col. 0709B] neglecta Ephesum haud aufugisset. Etenim, subdunt, in judiciis sive civilibus, sive ecclesiasticis, hic ordo servatur, ut is qui appellavit judici se sistat, eoque instante, ille qui vicit citetur; non vero victor altero fugiente judicem vocatus conveniat. Hinc idem Paulinus in laudato libello se protinus adfuturum ait, si adversum me, et non pro me lata fuisset sententia. His adde, quod si Paulinus ad Innocentium ex Africa accessisset, haec Coelestii appellatio non fuisset ignota eidem pontifici: atque proinde in tribus ejus litteris quas post eam appellationem dedit ad Africanos Patres, aliquam ejus appellationis mentionem fecisset. Quibus porro adducti rationibus ii fuisse videntur, qui postea Pelagianam historiam diligentissime conscripsere, ut hanc Paulini transmissionem [Col. 0709C] praeterierint.«

8. Exstat denique tertium Paulini de quo loquimur opusculum de Benedictionibus patriarcharum inscriptum, quod cura et studio Joannis Aloysii Mingarelii V. C. e membraneo codice bibliothecae S. Salvatoris Bononiae descriptum dudum prodiit [(d) 1Kb] . Hujusmodi porro libellus haud latuit sanctum Isidorum Hispalensem. De eo enim deque illius auctore sic loquitur [(e) 1Kb] : Paulinus presbyter explicuit in benedictionibus patriarcharum triplici intelligentiae genere libellum, [Col. 0710A] satis succincta brevitate compositum. Idem etiam, petente Augustino, conscripsit Ambrosii Vitam, signis florentem atque doctrinis, et meritis Apostolorum non imparem. Isidorum hic Paulinum Mediolanensem cum Nolano improvide miscuisse, nonnulli eruditorum censuere, quos inter Tillemontius [(f) 1Kb] et Fontaninus [(g) 1Kb] . Sed prorsus immerito: quod videlicet Isidorianum locum minus attente perlegerint. Recte siquidem et apposite utrumque Paulinum distinguit sanctus praesul Hispalensis, ut probe perspexit solers Fabricius [(h) 1Kb] . Memorat enim, Paulinum nostrum Ambrosii Vitam scripsisse, quemadmodum obitum PAULINI Uranius edidit [(i) 1Kb] . Incusatur praeterea Isidorus ab iisdem viris criticis, quod perperam Paulino Mediolanensi Rufini opus tribuerit de Benedictionibus [Col. 0710B] patriarcharum, Paulino postea Nolano episcopo nuncupatum: perinde ac si huic vel illi scriptori haud liceat de eodem argumento disserere, quod alterum pertractasse noverit. Primus omnium enim vero de Benedictionibus patriarcharum scripsit sanctus Ambrosius [(j) 1Kb] , neque tamen ab ejusmodi scriptione retractanda Rufinum deterruit sancti antistitis Mediolanensis elucubratio. Quidni ergo post utrumque, Ambrosium et Rufinum, Paulino licuerit Benedictiones patriarcharum iterum exponendas suscipere, quemadmodum hujusmodi opus illam perscripsisse testatur Isidorus, exemplo videlicet doctoris sui Ambrosii potissimum excitato? Quin nihil veritum antiquiores scriptores, in idem argumentum excutiendum deinceps incubuisse Alcuinum intelligimus [(k) 1Kb] . Neque [Col. 0710C] minus a vero aberrasse novimus viros eruditos, qui opus Paulino ab Isidoro tributum, idem esse ac Rufinianum duxerunt: quam sane conjecturam omnino abjecissent, ut equidem existimaverim, si vel maxime collatione instituta utrumque opus diligenter evolvere ipsis licuisset. Caetera vero, neque plane levia, in eamdem sententiam videas apud cl. Mingarellium, qui pluribus in medium adductis, opusculi auctorem esse nostrum Paulinum luculenter comprobavit.



PAULINI DIACONI OPUSCULA.
[Col. 0711]



[Col. 0711]
I. VITA SANCTI AMBROSII MEDIOLANENSIS EPISCOPI A PAULINO EJUS NOTARIO AD B. AUGUSTINUM CONSCRIPTA. (C)

(Hoc opusculum videsis inter opera S. Ambrosii, tom. XIV nostrae Patrol., init.)




[Col. 0711]
II. LIBELLUS ADVERSUS COELESTIUM, ZOSIMO PAPAE OBLATUS. (C)

[Col. 0711A] 1. Beatitudinis tuae justitiam obsecro, domine Zosime papa venerabilis. Numquam fides vera turbatur, et maxime in Ecclesia apostolica, in qua pravae fidei doctores ut deprehenduntur facile, ita veraciter puniuntur: ut [a 1Kb] moriatur in illis, si corrigant, quod male conceperant et deterius pepererant; et in illis vera sit fides, quam Apostoli docuerunt et Romana cum omnibus catholicae fidei doctoribus tenet Ecclesia. Quod si, ut caeteri auctores haereseos, qui jam dudum ab apostolica sede vel a patribus judicati, et extra sinum matris catholicae Ecclesiae effecti, perpetua morte [b 1Kb] perierunt, etiam hi qui nunc deprehensi sunt, vel deprehenduntur, in perfidia sua permanent, spiritali gladio quo interimantur, tradantur: ut nunc Pelagius Coelestiusque, qui a beatae memoriae [Col. 0711B] praecessore tuae beatitudinis papa Innocentio, si rectam respuant fidem et in sua perversa doctrina perdurent, damnati sunt.

2. Cujus sententiam secuta Beatitudo tua, Coelestio, cum a sede apostolica audiretur, inter caetera praecepit his verbis: Damnas ergo illa omnia, quae in [Col. 0712A] libello Paulini continentur? hoc est de Quaestionibus [c 1Kb] . Et in alio loco: Cognovisti quales litteras dederit sedes [d 1Kb] apostolica ad fratres et coepiscopos Africanae provinciae? Et adjectum est: Damnas illa omnia quae damnavimus, et tenes quae tenemus? Et iterum: Illa omnia damnas quae jactata sunt de nomine tuo? Et iterum: Vel ea quae in libello suo exposuit Paulinus? Et cum me diceret posse, ex iis quae illi objecta sunt, haereticum approbari: sancto repletus Spiritu, apostolica auctoritate respuisti [e 1Kb] et repressisti insanientis et calumniantis verba, hujusmodi proferendo sententiam, qua ipse catholicus approbarer; illum, si sanari vellet, curares; quae hujusmodi est: Nolo nos circuitu ducas; damnas ea omnia quae tibi objecta a Paulino, sive per famam jactata sunt? Cui [Col. 0712B] non sufficit ista sententia? Quis hanc tam salubrem, tam amplectibilem, tam piam respueret alius, nisi qui a fide devius est? Et ille, qui superius professus fuerat, se quaecumque illi objecta fuerant, si contra fidem [f 1Kb] judicares, esse damnaturum, [g 2Kb] audit, Damna; et non solum non damnat, sed ad injuriam [Col. 0713A] tantae sedis contendit. Unde jam non ignorat Ecclesia Romana reum suum, qui tam audaci spiritu ausus est contradicere, et non damnare quae Beatitudo tua damnari decrevit.

3. Ego tamen Deo et Christo Domino gratias ago, quod Ecclesiae suae causam ita agi voluit, ut sedes apostolica, a qua oportuit ore duorum [a 1Kb] suorum pontificum haeresim condemnari, ea damnanda praeceperit, quae a me Coelestio fuerant objecta: cujus ego non damnationem, sed correctionem semper optavi et opto; cui nunc jam non mecum, sed cum universa Dei Ecclesia, causa est, sicut data ad Beatitudinem tuam [b 1Kb] Afrorum episcoporum scripta testantur; cum contra apostolicam sententiam venire nititur negando originale peccatum, quod in omnes [Col. 0713B] homines pertransiit, et usque ad finem mundi tenet haereditatem Adae illius, qui primus peccavit: quod in infantibus nisi per sacramentum Baptismi dimittatur, vitam aeternam et regnum aeternum habere non possunt. Contra quae etiam magister suus litigat Pelagius, qui illa ipsa damnavit [c 1Kb] in judicio orientali, quae iste in sedis apostolicae coetu conatur astruere. Habet adversum se etiam veteres Ecclesiarum doctores catholicos plurimos, orientales et occidentales, meridianae partis atque septentrionalis, qui in libris suis illum de originali peccato, si [Col. 0714A] sanari desiderat, possunt docere. Habet beatum Cyprianum martyrem, beatum Ambrosium confessorem, Gregorium Nazianzenum, beatum papam Innocentium. Habet etiam qui in corpore sibi colluctentur, si tamen [d 1Kb] se tanto certamini habilem judicat; aut certe quos sequi debeat, si vult magis recta discere, quam prava docere. Habet, quod primum est, beatitudinem tuam, cujus illum oportuerat obedire sententiae, cum audiret, Damna. Habet postremo ipsos lactentes, quibus misereri debeat, si sibi non vult; quibus, ut verbis Martyris [e 1Kb] utar, non propria, sed aliena dimittuntur peccata.

4. Unde oro beatum apostolatum tuum, ut hunc meum libellum suscipi jubeas, quo gratiam referam tantae sedi, et sententiis justissimis pro parte mea [Col. 0714B] latis: quem idcirco direxi, quia me, licet sermone, Basiliscus subdiaconus a tua beatitudine cum Gestis sedis apostolicae [f 1Kb] directis Carthagine convenit quarto nonas Novembris die, ut adessem ad apostolicam sedem et tuae judicio sanctitatis, ad quam [g 2Kb] me fugisse suggestum est, nec defuturum fore promittere, si adversum me, et non pro me, fuisset lata sententia. Ubi tunc [h 1Kb] ideo nihil agere potui, quia is qui ad sedem apostolicam provocaverat defuit: [i 1Kb] quem oportuerat utique merita suae appellationis astruere, maxime cum nihil agente appellatore, secundum [Col. 0715A] etiam humanas leges, superior est semper ille qui vicit. Quid enim jam mea intererat, ut etiam apud vestram reverentiam pravae ejus doctrinae astipulator [a 1Kb] exsisterem: de quo congaudere possem, si damnatis iis quae illi a me objecta fuerant, [b 1Kb] sic et apostolicae sedis judicium roboraret, ut meruisset absolvi; nec prius se ordinari, quam purgari, pateretur.

5. Sed vulpecula fraudibus fuit semper studens: ingenium suum mutare nescit. Non se credidit posse [Col. 0716A] deprehendi: quoniam confidentiam semper in foveis habuit, in quibus demersum caput conscientiae suae nititur occultare. Quod jam diutius latere non potuit, sed manifestius publicatum, spiritali per tuam beatitudinem gladio resecatur: ne amplius ferinis dentibus grex Domini secetur in partes, quem pastor bonus sollicita et pervigili cautela custodis. Hunc autem libellum direxi beatitudini tuae per Marcellinum subdiaconum ecclesiae Carthaginiensis. Dat. VI idus Novembris.




[Col. 0715]
III. DE BENEDICTIONIBUS PATRIARCHARUM LIBELLUS. (C,G,S)*



PRAEFATIO.
[Col. 0715B]

Sacrosancta atque praesaga sanctorum Patriarcharum benedictio, quae per Spiritum sanctum atque os beati Jacobi singulis est competenti qualitate distributa, nec per omnia sensu litterario potest intelligi, maxime cum idem beatus Patriarcha dicat: Ut annuntiem vobis quae ventura sunt in novissimis diebus (Gen. XLIX, 1): nec ita extenuanda per sensum allegoricum, ut omnino evacuari debeat sensus historicus: quia et quaedam, uti post videbimus, sic eis praedicta sunt, ut quaedam in proximo, quaedam multo post venerint: tamen plura ex illis in finem futura servata sunt. Quae ergo [a 1Kb] historialiter in ipsis verbis intelligere possumus, primum, quasi fundamenta jaciendo, donante Domino, strictim pandamus: [Col. 0715C] quae autem omnimodis litteram refugiunt, ea per spiritalem intelligentiam, sicut et spiritali sunt intellectu carpenda, discutiamus.



CAPUT PRIMUM. Benedictio Ruben.

1. Ruben primogenitus meus; tu fortitudo mea, et principium doloris mei: prior in donis, major imperio (Ibid., 3). Patet litterae sensus, quia beatus Jacob primum filium Ruben ex Lia uxore sua susceperit (Gen. XXXIX, 31, 32): qui si se digne tanto patre tractasset, ad eum primogenita regnumque pertineret. Unde dicit eum primogenitum, quasi cui deberentur dona primogeniti. Sed et fortitudinem suam eum nominat, eo quod robur imperii ad eum debuerit declinare. Haec autem non ideo indicative protulit, quod ita futura esse vel praeviderit, vel [Col. 0716B] voluerit; sed ut eum per haec dicta ad poenitentiam cohortaretur, cum recoleret, a quanta dignitate peccando decidisset.

2. Unde dicit: et principium doloris mei. Principium namque doloris ejus fuit, qui, ruptis castimoniae habenis, infrenis irruit ad constuprandam conjugem patris (Gen. XXXV, 22): quae res non mediocri dolore eum stimulasse credenda est. Bene autem dicitur principium doloris iste, quia et reliqui fratres accusati sunt a beato Joseph apud patrem crimine pessimo (Gen. XXXVII, 2).

3. Quod autem ait: prior in donis, ad primogenita pertinet, quae illi tamquam primogenito debebantur. Quod vero subjungit: major imperio, aperte declaratur, ad eum pertinuisse, ut de ejus semine [Col. 0716C] reges reliquorum fratrum crearentur.

4. Quod vero ait: effusus es sicut aqua, hunc habet sensum: Sicut aqua quae vase non cohibetur, quaquaversum fluit, et ubi declivior locus humiliorem se praebuerit, toto impetu decidit; ita tu nulla mensura conjugali libidinem cohibuisti, sed quo te impetus voluptatis allexit [b 1Kb] , eo sentinam tuae concupiscentiae diffudisti. Cum vero subjungit: non crescas, prohibet eum ulterius a tali et simili turpitudine. Unde et Dominus ad Cain: peccasti? quiesce.

5. Quo autem ista tendant, subjuncta verba testantur: Quia ascendisti cubile patris tui, et maculasti stratum ejus (Gen. XLIX, 4). Manifeste enim iis verbis incesti crimen, quod ille in Balaam [c 1Kb] concubinam patris sui commiserat (Gen. XXXV, 22), exaggeratur. Quod ne cui forsan violentum videatur, eo [Col. 0717A] quod praemissum est: annuntiabo vobis quae ventura sunt in novissimis diebus; audiat, quid liber Paralipomenon de hac re dicat: Filii quoque Ruben primogeniti Israel: ipse quippe [a 1Kb] fuit primogenitus ejus: sed cum violasset torum patris sui, data sunt primogenita ejus filiis Joseph filii Israel, et non est [b 1Kb] reputatus in primogenitum (I Paral. V, 1).

6. Typice autem Ruben iste primogenitus populum designat Judaicum, qui primogenitus fuit Dei, juxta illud quod de illo Dominus ad Moysem ait: Filius primogenitus meus Israel (Exod. IV, 22); et beatus Hieremias: Sanctus Israel Domino, primitiae frugum ejus (Jerem. II, 3). Qui fortitudo illius fuit, quando in Patriarchis et Prophetis, et caeteris quibuscamque fortissimis viris contra [c 1Kb] idolatriam, et vitiorum [Col. 0717B] omnium impuram catervam fortiter dimicavit.

7. Qui tamen principium doloris ejus postea exstitit [d 1Kb] , quando adveniente Salvatore in incredulitate permanens doctrinam illius suscipere [e 1Kb] mente tumida recusavit. Unde Dominus videns civitatem Hierusalem, flevisse dicitur (Luc. XIX, 41), et in Lazari resuscitatione pro ejus populi caecitate lacrymatus esse perhibetur (Joan. XI, 38).

8. Cum autem dicitur prior in donis, ostenditur quidem praecessisse eumdem populum in [f 1Kb] muneribus a Deo cellatis: subsecuturam vero gentium Ecclesiam, quae eisdem et multo potioribus esset donanda charismatibus. Cum vero subjungitur [g 1Kb] major imperio, non mirum [h 1Kb] si honoretur eadem gens, quae prima credidit praerogativa patrum, quando [Col. 0717C] beatus Paulus apostolus multum per omnem modum amplius esse Judaeo dicat (Rom. III, 1, 2).

9. Addidit interea: Effusus es sicut aqua, effrenationem illius populi mente considerans, qui nequaquam vase legis ac praeceptorum divinorum coercitus est mensura; sed abjectis omnium praeceptorum Dei vinculis, in Salvatoris necem toto conatu locutionis suae rivos effudit. Nam quod per aquam locutio bona vel mala significetur, Scriptura testis est divina, quae in bono dicit: Aqua profunda verba ex ore viri (Prov. XXIII, 4); itemque in malo: Qui dimittit aquam, caput est jurgiorum (Prov. XVII, 14). Quod vero subjungit: non crescas, ostendit eumdem populum, sicut et oculis cernimus, inter cunctas gentes paucissimo numero diminutum.

[Col. 0717D] 10. Quare autem ista perpessus sit, subjuncta verba testantur: Quia ascendisti cubile patris tui, et maculasti stratum ejus. Per cubile patris [i 1Kb] carnem Salvatoris insinuamus [j 1Kb] . Nec mirum. Cubile patris ejus gentes, et corpus dominicum intelligit, quia ab [Col. 0718A] eodem idem populus creatus est: nam scriptum est de eo: Omnia per ipsum facta sunt (Joan. I, 3). Per stratum vero idem corpus intelligitur, quod quasi a Judaeis maculatum est, quando eorum acclamatione Dominus et in cruce suspensus, et lancea transverberatus est, atque cruore proprio perfussus est.



CAPUT II. Benedictio Simeon et Levi.

1. Simeon et Levi fratres, vasa iniquitatis bellantia (Gen. XLIX, 5). Patet litterae sensus: quia hi duo fratres ob ulciscendum stuprum sororis sub ornata pace et fictis amicitiis deceperunt Sichem et Hemor patrem illius (Gen. XXXIV). Quos vasa iniquitatis bellantia nominat, quia iniquum valde fuit amicitiam [Col. 0718B] praetendisse, et eam postea prodidisse.

2. In consilio eorum ne veniat anima mea (Gen. XLIX, 6); videlicet exsecrans omnem simulatam pacem. Unde et beatus David [k 1Kb] talibus quibusque fictis imprecatur: Qui loquuntur pacem cum proximo suo, mala autem sunt in cordibus eorum. Da illis secundum opera ipsorum (Psal. XXVII, 3, 4). Quod vero subjungit: Et in coetu illorum non sit gloria mea; nolebat utique tali victoria, et potius caede gloriari, in qua non virtus bellatoris poterat laudari, sed potius falsitas deceptoris coargui.

3. Quia in furore suo occiderunt virum, et in voluntate sua suffoderunt murum. Per virum Sichem intelligi debet, et per eum omnes qui ejus causa perempti sunt. Suffossio autem muri non quidem in libro [Col. 0718C] Geneseos legitur ibidem fuisse patrata: sed tractum est hoc a consuetudine bellantium, qui a longe terra suffossa per cuniculos fundamenta murorum destruere atque ignem immittere solent, quo excocti lapides murorum firmitas ac stabilitas dejiciatur.

4. Quanta autem animadversione hoc factum feriat, videamus. Maledictus, inquit, furor eorum, quia pertinax; et indignatio eorum, quia dura. Pertinax namque furor illorum exstitit, quia nec blanditiis deliniri, nec donis potuit mitigari. Et dura indignatio comprobata est, quae nec per illorum interfectionem qui piaculum perpetrarunt, potuit emolliri, sed super omnem civitatem potius non dubitavit grassari [l 1Kb] .

5. Quod autem ait: Dividam eos in Jacob, et [Col. 0718D] dispergam illos in Israel, proprie ad Levi pertinet, qui per totum Israelem dispersus est, non accepta propria haereditate; sed in civitatibus atque suburbanis earum habitando, sicut hic dicitur, dispersus est et divisus. Moris est namque sacrae Scripturae, dum de adhaerentibus sibi loquitur, ea quae non [Col. 0719A] omnibus, sed quibusdam soleant evenire, generaliter tamen praedicere. Unde et Dominus Jacobo et Joanni: Potestis bibere calicem quem ego bibiturus sum? Calicem quidem meum, ait, bibetis (Matth. XX, 21, 24). Nec tamen Joannes calicem passionis sanguinem fundendo bibit.

6. Quantum autem ad futurorum pertinet prophetiam, per Simeon et Levi, Scribae et Pharisaei designantur: ex Levi namque principes Sacerdotum fuisse patet. Qui vasa iniquitatis bellantia fuere, cor habentes, secundum Domini exprobrationem, plenum iniquitate, et rapina (Luc. XI, 39). Bellabant autem adversus Dominum non armorum pugna, sed versutia callida, quaerentes quomodo veridica Domini verba et facta falsis expugnarent argumentis.

[Col. 0719B] 7. Quae vir sanctus detestans ait: in consilio eorum non veniat anima mea; videlicet exsecrans illud consilium, quod Judaei colligentes dicebant: Quid facimus, quia hic homo multa signa facit (Joan. XI, 47)? et reliqua. Et in coetu illorum gloriam suam esse nolebat; nolens videlicet in multitudine eorum gloriari, qui quo pluriores, eo erant deteriores: Scripturae sensum jam tunc opere complens, quae dicit: Ne glorieris in filiis pessimis, si multiplicentur (Eccles. XVI, 1).

8. Reddit autem causam, quare consilium et coetum talium abominetur, dicendo: Quia in furore suo occiderunt virum, et in voluntate sua suffoderunt murum. In furore namque suo occiderunt Virum, [Col. 0719C] videlicet Dominum Salvatorem, de quo Zacharias ait: Ecce vir: Oriens nomen ejus (Zach. VI, 12), clamando ad Pilatum: tolle, tolle, crucifige eum (Joan. XIX, 15). Et in voluntate sua suffoderunt murum, quia voluntatem suam complentes, Dominum et crucifixerunt, et latus ejus terebraverunt. Qui murus noster jure vocatur, quia munimine ejus ab adversitatibus hostium spiritalium custodimur. De quo sanctae Ecclesiae repromittitur his verbis: Urbs fortitudinis nostrae Sion Salvator: ponetur in ea murus, et antemurale (Isa. XXVI, 1).

9. Quod factum vir sanctus validissimo cuspide maledictionis confodit, dicens: Maledictus furor eorum, quia pertinax; et indignatio illorum, quia dura. Furorem namque pertinacem habuerunt, et indignationem [Col. 0719D] duram, quia nec per miracula divina ad credendum eum Deum perduci potuerunt, nec tamquam innocenti homini et nihil eos laedenti, usque ad mortem persequendo pepercerunt.

10. Quod vero subjungit: Dividam eos in Jacob, et dispergam illos in Israel; hoc est, quod nunc videmus. Iisdem populus paterno solo exhaeredatus in cunctas gentes, ob testimonium credulitatis nostrae, perfidiae suae poenas luit. Quod et beatus David in psalmo ex persona Domini nostri prophetavit dicendo: Deus meus demonstravit mihi super inimicos [Col. 0720A] meos: ne occidas eos, ne quando obliviscantur legis tuae: disperge eos in virtute tua (Psal. LVIII, 12). Bene autem dividi dicuntur in Jacob, et dispergi in Israel; quia sancta Ecclesia quae vitiorum supplantatrix est, Jacob jure vocatur; et quae mentis puritate Deum videre nititur, Israelis vocabulo nuncupatur; per quam Judaei divisi et dispersi pererrant; quae in quatuor Judaei divisi et dispersi pererrant; quae in quatuor coeli partibus diffusa eos vagabundos quotidie sustinet.



CAPUT III. Benedictio Judae.

1. Juda, te laudabunt fratres tui: manus tuae in cervicibus inimicorum tuorum. Adorabunt te filii patris tui (Gen. XLIX, 8). His verbis modestia hujus viri secundum litteram pariter, et virium copia demonstratur: [Col. 0720B] quia videlicet et civiliter tractando cum fratribus, ea modestia visus [a 1Kb] est, ut a cunctis laude dignus haberetur: quod difficile est; inter tot scilicet fratres omnium animos habere conciliatos. Sed et fortitudine adeo abundavit, ut cervices suorum flectere valeret inimicorum. Quod autem eloquentia plurimum valuerit, testatur oratio, qua suam suorumque coram Joseph allegavit necessitatem (Gen. XLII, XLIII et XLIV). Narrat praeterea Josephus historiographus, verbis eum potuisse quam plurimum. Porro autem quod robore inter fratres suos eximius haberetur, testantur Verba dierum, quae hoc modo referunt: Porro Judas qui erat fortissimus inter fratres suos, de stirpe ejus principes germinati sunt (I Parat. V, 2). Quod autem subjicit: [Col. 0720C] Adorabunt te filii patris tui, aperte regnum quod Ruben abstulerat. Judae concredidit dicens, eum a reliquis fratribus suis adorandum: quod regiae utique congruit dignitati.

2. Mystice autem per Judam ille jam tunc praefigurabatur, qui de ejus stirpe secundum carnem natus est, Dominus et Salvator noster; quem laudant fratres sui omnes, videlicet in eum credentes: unde ipse primus in illis qui in eum crediderunt, a monumento per mulieres mandatum direxit, dicendo: Ite, et dicite fratribus meis (Matth. XXVIII, 10). Ne autem putemus, hanc dignitatem solis apostolis attributam, ut fratres ejus vocentur; ipse hac dignitate donandos omnes qui in eum credunt, testatur dicendo: Quicumque fecerit voluntatem Patris [Col. 0720D] mei qui in coelis est, ipse meus frater, soror et mater est (Matth. XII, 50). Ipsum ergo laudant fratres; videlicet omnis Ecclesia, quae adhuc a coelesti haereditate exsulat in terris, sive quae jam praecessit [b 1Kb] ad coelos. Unde psalmus: Laudent illum coeli et terra (Psal. LXVIII, 35). Et in Apocalypsi Joannes: Laudem dicite Deo nostro, omnes servi ejus, et qui timetis eum, pusilli et magni (Apoc. XIX, 5). Cujus [c 1Kb] manus in cervicibus inimicorum ejus sunt; quia, secundum Evangelii testimonium: Omnia dedit ei Pater in manus (Joan. XIII, 3). Ipse etiam his verbis consentit, [Col. 0721A] dicendo: Data est mihi omnis potestas in coelo et in terra (Matth. XXXIII, 18). Et Pater ad eum loquitur: Sede a dextris meis, donec ponam inimicos tuos scabellum pedum tuorum (Psal. CIX, 1; Matth. XXII, 44; Luc. XX, 43). Quem adorant filii patris ejus; omnes videlicet per eum adoptati in filiorum dignitatem, juxta quod Apostolus loquitur: Ut in nomine Jesu omne genu flectatur, coelestium, terrestrium et infernorum.

3. Sequitur: Catulus leonis Juda: ad praedam, fili mi, ascendisti: requiescens accubuisti ut leo, et quasi leoena: quis suscitabit eum? Quantum attinet ad superficiem litterae, fortitudo regum a stirpe Juda descendentium per haec verba praefiguratur: qualem beatum David fuisse legimus, et beatum [Col. 0721B] Ezechiam, et caeteros quosque qui divinatati humillime famulantes, vires hostium, eo donante, instar leonis et leaenae subegerunt, et adeo terrori hostibus exstiterunt, ut nullus eos lacessire ad pugnam quasi quiescentes praesumeret: cujus rei testes sunt libri Regum.

4. Typice autem catulum leonis Dominum Salvatorem appellat, tamquam leonina ortum prosapia; videlicet regia stirpe progenitum. Bene autem catulus leonis vocatur, cujus natura esse dicitur, ut nascens tribus diebus dormiat, deinde rugitu paterno excitatus assurgat. Quae figura pulcherrime arridet Dominicae dormitioni; qua [a 1Kb] tribus diebus dormiens ad Patrem clamat: Tu autem, Domine, miserere mei, et resuscita me (Psal. XL, 11). Sed resuscitatus [Col. 0721C] ad praedam ascendit; quia exspolians infernmum, justos quosque ad superna secum tamquam praedam egregiam triumphando evexit. Qui ut leo, et quasi ut leaena accubuit; quia qui dormire per carnem in sepulcro voluit, quasi leo victor de hostibus triumphavit. Quod autem subjungit: Quis suscitabit eum, subauditur, nisi Pater? Nullus enim non dicam hominum caducorum, sed nec quilibet Angelorum [b 1Kb] , nisi is de quo Petrus apostolus dixit Judaeis: Quem Deus suscitavit a mortuis, cujus nos testes sumus (Act. III, 15).

5. Non auferetur sceptrum de Juda, nec dux de femoribus ejus, donec veniat qui mittendus est: et ipse erit exspectatio gentium (Gen. XLIX, 10). Haec [Col. 0721D] sententia clarius luce a fidelibus intelligitur, quia tamdiu suae gentis principibus ac ducibus iisdem populus regebatur, quousque Dominus et Salvator noster veniret, qui mittendus erat a Patre. Qui est exspectatio gentium; quia videlicet tamdiu Deus Pater gentes ad poenitentiam exspectavit, quousque per Filii sui adventum ad cognitionem suam ab idololatriae cultura eos revocaret. Nam sive in Babylonem transducti fuerint Judaei, semper sibi praepositi ex sua gente fuerunt: seu reversi ex Babylone, quousque Herodes alienigena rex eis constitueretur: et per pontifices summa eorum regebatur, quousque [Col. 0722A] ad Aristobulum ventum est, qui primus post reditum de Babylone, cum esset pontifex, sibi diadema imposuit et regem se declaravit. Itidemque successores ejus, usquequo rebus Judaicis lapsantibus. et Hircano ultimo rege Judaeorum extremis malis [c 1Kb] addito, regnum a Caesare Augusto Herodes alienigena suscepit Judaicum. Cujus tempore, secundum hanc prophetiam et Evangelii testimonium, is qui mittendus erat (Matth. II, 1), Dominus et Salvator noster advenit.

6. Ligans ad vineam pullum suum, et ad vitem, o fili mi, asinam suam (Gen. XLIX, 11). Hac compositione verborum demonstratur, non ad Judam, beatum Jacob loqui, sed de eo utique, qui mittendus erat; qui enim ad filium loquens, o fili mi dicit, et [Col. 0722B] addidit pullum tuum vel asinam tuam, manifestissime de eo loquitur, quem superius mittendum praedixerat: Quem legimus (Matth. XXI, 5-7) venientem in Hierusalem in usus habuisse asinam et pullum, nec tamen eos ad vineam vel vitem fuisse colligatos. Restat ergo, ut in his verbis nihil historicum requiratur, sed totum typice dictum intelligatur. Ligavit enim Dominus et Salvator ad vineam pullum suum, quando populum nationum indomitum praeceptis subdidit Apostolorum ex vinea Judaica procreatorum, de qua Isaias: Vinea enim Domini sabaoth, domus est Israel (Isa. V, 7). Alligavit etiam ad vitem, id est Ecclesiam, asinam suam, videlicet Synagogam, quam in fine saeculi a perfidia revocans jugo legis oppressam discipulatui eam subdet Ecclesia, [Col. 0722C] atque ita fiet unus grex, et unus pastor (Joan. X, 16); et secundum beati Zachariae testimonium, duae virgae [d 1Kb] illae copulabuntur, et erunt in unionem in manu Domini.

7. Lavabit vino stolam suam, et sanguine uvae palium suum (Gen. XLIX, 11). Idioma Hebraici constat esse sermonis, ut unam eamdemque rem diversis sermonibus repetat, ut hic. Quid est enim vinum, nisi sanguis uvae? Sed quantum litterae superficies inconsequens est (nullus enim vel stolam, vel pallium vino lavat), tantum gratiori intelligentia interius commendatur. Salvator namque vino stolam suam, et sanguine uvae pallium suum lavit, quia pendens in cruce proprio sanguine sacram carnem quae stola illius fuit, perfundi voluit.

[Col. 0722D] 8. Sequitur: Pulchriores sunt oculi ejus vino, et dentes ejus lacte candidiores (Ibid., 12). Oculi Salvatoris pulchriores vino praedicantur, quia dona Spiritus sancti quae per Christum conferuntur, speciosiora vino legali comprobantur. Nam quod oculi Salvatoris dona Spiritus sancti significent, Zacharias testatur propheta dicendo: Super lapidem unum septem oculi sunt (Zach. III, 9); quos Isaias enumerat dicendo: Spiritus sapientiae et intellectus, spiritus consilii et fortitudinis, spiritus scientiae et pietatis, et spiritus timoris Domini (Isa. XI, 2, 3). Qui pulchriores [Col. 0723A] sunt vino legali quod in nuptiis defecit (Joan. II, 3), quia per legem cognitio peccati (Rom. III, 10), per gratiam autem Spiritus sancti nobis ejus remissio condonatur. Et secundum Evangelium, lex quidem per Moysem data est, gratia autem et veritas per Jesum Christum (Joan. I, 17).

9. Quod autem dicitur: Et dentes ejus lacte candidiores: per dentes praedicatores novi Testamenti debent intelligi, qui cibos spiritales comminuendo, id est exponendo, multa nobis perutilia in ventrem memoriae transmittunt. Lac autem doctrina veteris Testamenti non incongrue accipitur, quae incipienti populo adhuc ad perfectum cibum invalido condita est. Candidiores ergo lacte dentes Jesus habet, quia Ecclesiae suae praedicatores puritatis munditia conspicuos perfecit. Nam quantum inter sectatores Evangelii [Col. 0723B] et legales distet observantias, beatus Petrus testis est, qui ait: Non potuistis in lege justificari: in hoc omnis qui credit, justificatur (Act. XIII, 38, 39). Isti ergo dentes candidi sunt, quia fonte baptismatis abluti, a peccatorum naevis redduntur purissimi. De legis autem observatoribus nihil tale refertur: sed tantummodo dicitur, quia Qui fecerit ea, vivet in illis (Galat. III, 12). Insuper omnes qui legi carnaliter deserviunt, sub maledicto sunt, dicendo terribiliter eadem Lege: Maledictus omnis qui non permanserit in mandatis legis hujus, ut faciat ea quae in ea scripta sunt (Deut. XXVII, 26).



CAPUT IV. Benedictio Zabulon.

[Col. 0723C] 1. Zabulon in littore maris habitabit, et in statione navium pertingens usque ad Sidonem (Gen. XLIX, 13). Juxta historiam situs sortis illius quam in terra repromissionis Deo donante accepturus erat, praedicitur: quod scilicet terra possessionis ejus ab uno latere a mari inciperet, et torrente finiretur ab alio, sicut in libro Jesu Nave (Josue XIX, 11), ubi distributiones possessionum earum terminatae sunt, manifeste declaratur: unde et Sidonis hic fit mentio, quae contigua mari est.

2. Juxta mysticos autem intellectus, Zabulon primitias Ecclesiae sanctae designat; ex cujus tribu aliqui sanctorum Apostolorum fuisse creduntur, quod in littore maris assidue morarentur, utpote ex eo victum manu et arte captantes a Domino ad [Col. 0723D] apostolatus culmen vocati sunt, secundum prophetiam beati David dicentis: Principes Juda duces eorum, principes Zabulon, principes [a 1Kb] Nephthali (Psal. LXVII, 28). Qui etiam in statione navium habitant, quia in Domino Jesu Christo fiducialiter secura pace requiescunt. Naves namque Ecclesiae intelliguntur, quae fidissima statione portum salutis suae Dominum requirunt, et inveniunt. Et bene additur: Pertingens usque ad Sidonem; quia videlicet eadem sancta Ecclesia non uno mundi coarctata est angulo, sed [Col. 0724A] crescendo usque ad populos devenit gentilium. Sidon enim venatio interpretatur, significans, ut dictum est, gentilitatem moribus ferinis idololatriae cultum quasi lustra deserti sectantem. Quae postea rete Dominicae praedicationis, et latratu sanctorum Apostolorum intra consepta sanctae Ecclesiae [b 1Kb] admitti meruit.



CAPUT V. Benedictio Issachar.

1. Issachar, asinus fortis accubans in terminos. Vidit requiem quod esset bona, et terram quod optima, et supposuit humerum suum ad portandum, factusque est tributis serviens (Gen. XLIX, 14, 15). Per haec verba haec tribus significatur doctrinae legis operam datura, et promptius se ad mandata Dei scrutanda [Col. 0724B] translatura. Dicitur namque vidisse requiem quod esset bona, et terram quod optima; id est, mente degustasse, quam esset dulce in Dei mandatis sensum occupare. Atque ideo supposuisse ad portandum humerum dicitur, id est, toto conamine ad secutanda divini verbi eloquia mentem transtulisse: ac per hoc inferiores quosque ei munera et honorem tamquam magistro et praeceptori detulisse. Concinit huic intelligentiae liber Paralipomenon, qui de hac tribu ita dicit: De filiis quoque Issachar viri eruditi, qui noverant singula tempora, ad praecipiendum quid facere debent principes ducenti [c 1Kb] (I Paral. XII, 32).

2. Typum autem gestat hic asinus fortis populi gentilis, qui antequam Dominum sessorem habuisset, [Col. 0724C] brutus erat, et frenorum impatiens proprio libitu ferebatur. Postquam autem Dominum sessorem habere meruit, fortis asini nomen ab eo mutuavit. Qui vidit requiem quod esset bona, audiens a sessore suo: Venite ad me, omnes qui laboratis et onerati estis, et ego vos requiescere faciam [d 1Kb] (Matth. XI, 28). Terram autem quod optima esset, prospexit; quia relictis philosophorum inanibus doctrinis, ad Scripturae sacrae lectionem se studiosissime vertit. Unde quia didicit inter alia, non auditores legis justificari, subditur: supposuit humerum suum ad portandum (Rom. II, 13); id est, totum suum posse mandatis subjecit divinis, et maxime in dilectione Dei et proximi. Neque enim proximus diligitur, si non portetur. Et additur: factusque est tributis serviens; [Col. 0724D] quasi enim quoddam tributum quotidie persolvit, audiens ab Apostolo: Reddite omnibus omnia: cui timorem, timorem: cui honorem, honorem: cui vectigal, vectigal (Rom. XIII, 7), et reliqua.



CAPUT VI. Benedictio Dan.

1. Dan judicabit populum suum, sicut et alia tribus Israel [e 1Kb] . Fiat Dan coluber in via, cerastes in semita, mordens ungulas equi, ut cadat ascensor ejus retro. Salutare tuum exspectabo, Domine (Gen. XLIX, 16-18). [Col. 0725A] Historialiter quidem praenuntiatur [a 1Kb] non solum de aliis nobilioribus tribubus, sed et de Dan, principem futurum Israeli, et per modum descriptionalem, qualis futurus sit, designatur. Samson namque his verbis praefiguratur, qui more colubri serpentisque terribilis fuit: et quo terribilior insinuaretur, cornutus describitur propter eximiam potestatem atque fortitudinem. Hic ergo vias et semitas Israelitici regni tempore sui praesulatus obsedit, ne quis hostium vi terram ditionis illius invadere praesumeret. Sed et si quis immanior, et de propria tamquam equi [b 1Kb] velocitate confisus et fortitudine, eum aggredi voluisset; mox corrosis plantis atque consumptis viribus stabilitatis, insectatorem suum ad terram perturbaret. Quem ne quis errore deceptus plus [Col. 0725B] quam hominem aestimaret, mox qui vere princeps exspectandus esset, adjecit dicens: Salutare tuum exspectabo, Domine; in cujus videlicet iste ex parte aliqua typo praecessit.

2. Praefigurat autem Dan iste Antichristum, qui futurus est velut coluber in via, et cerastes in semita: quia in via et semita mandatorum Dei ambulantibus, quantum in se est, obicem se praefert duplici armatus contra eos ingenio: in serpente namque calliditas illius praefiguratur, quia decipere astute quaerit viam Domini gressu operum tenentes. In cornibus autem demonstratur furor illius, quo usurus est contra eos quos callida machinatione decipere nequiverit. Cerasta namque Graece, Latine cornua dicuntur; atque ideo serpens iste cornutus describitur. Cum [Col. 0725C] ergo Antichristus veniens ante oculos spectantium signa magna fecerit, ignem de sublimi deposuerit, serpens in via est (Apoc. XIII, 13). Cum autem se ad poenas et tormenta sibi non credentibus infligenda verterit, cerastes in semita fit; quia per angustam Domini semitam gradientes, cornibus potestatis sibi subigere nititur. Qui dum extollitur super omne quod dicitur Deus, aut quod colitur (II Thess. II, 4), ungulas equi mordet, ut cadat ascensor ejus retro: quia mundialem gloriam ad hoc sibi non acquiescentibus aufert, ut amore bonorum praesentium illecti ibi cadant, ubi non vident. Retrorsum enim cadere, est et hic desperaliter et inverecunde, ubi non videas, ruere, et post in exteriores tenebras devenire. Qui enim in faciem cadit, de retro actis erubescit; qui [Col. 0725D] autem retro decidit, ut jam praefati sumus, impoenitenti corde sibi iram in die irae nutrit (Rom. II, 5). Ne quis porro pro miraculorum tanta sublimitate Antichristum pro Deo putaret colendum, addidit: Salutare tuum exspectabo, Domine; quasi diceret: licet Antichristus multis miraculorum fulgeat insignibus, mihi tamen Salutare tuum, quod hebraice dicitur Jesus, exspectandus est, ut veniens hujus potentiam aeterna proterat animadversione, et me inter fideles suos reperiens beata donet mansione.



CAPUT VII. Benedictio Gad.
[Col. 0726A]

1. Gad accinctus praeliabitur ante eum, et ipse accingetur retrorsum (Gen. XLIX, 19). Patet litterae sensus legentibus librum Jesu Nave; quia Gad qui trans Jordanem petivit et accepit a Moyse haereditatem, ea conditione ejus [c 1Kb] potiri meruit, ut accinctus armis ante Israel, juncto sibi Ruben et dimidia tribu Manasse, contra adversarios pugnando incederet (Deut. III, 18); quod postea sub Josue et fecit. Attamen subjugatis hostibus, cum retro ad possessionem propriam rediret, necesse habuit gentium finitimarum incursionibus insistere (I Paral. V, 18). Hoc est ergo quod ait, primum eum ante fratres suos accinctum praeliatum fuisse, et postea iterum ad praelia [Col. 0726B] reaccingi.

2. Significat autem spiritaliter electos quosque ex Judaeis, qui populo novo quasi quidam praeduces exstiterunt, et in terram olim promissam introduxerunt. Quales exstiterunt prophetae et sancti patriarchae, qui idololatriam cunctorum vitiorum matrem, et ejus innumeram prolem verborum suorum spiculis confoderunt. Qui tamen iterum sursum accingentur, quia in novissimis temporibus intrante plenitudine gentium ad redidiva suscitabuntur certamina, quae eis cum Antichristo et ejus satellitibus futura erunt. Nunc enim non trans fluenta Jordanis habent haereditatem, quia per Baptismi gratiam non intrant Ecclesiam, sed sequestratim extra fratres commorantur remanentes in caeremoniis legalibus.



CAPUT VIII. Benedictio Aser.
[Col. 0726C]

1. Aser, pinguis panis ejus, et praebebit delicias regibus (Gen. XLIX, 20). Videtur quidem juxta litteram huic tribui ubertas terrae repromitti; habuit enim in sorte possessionis suae Carmelum montem ubertate insignem; simulque mari conlimitavit, ac per hoc delicias quibus ipse [d 1Kb] abundabat, maris terraeque, etiam regibus suis non est dubium eum obtulisse.

2. Praedicuntur autem per haec verba sancti viri ex Synagoga futuri, quorum panis pinguis est; doctrinam videlicet propheticam sancti Spiritus sagina redundans. Quorum unus inexplebili aviditate succensus [Col. 0726D] clamabat: Sicut adipe et pinguedine repleatur anima mea (Ps. LXII, 6). Qui delicias suas regibus ministrant [e 1Kb] ; quia illis qui in semetipsis et sibi subjectis regnum justae moderationis tenere cupiunt, regiam normam praemonstrant.



CAPUT IX. Benedictio Nephthali.

1. Nephthalim, cervus emissus, et dans eloquia pulchritudinis (Gen. XLIX, 21). Beato Hieronymo docente [Col. 0727A] [a 1Kb] , discimus, non haberi in Hebraeo cervus emissus, sed ager irriguus, et significari per agrum irriguum ubertatem calidarum aquarum, quae in suburbio Tiberiadis abundantissime exuberant. Attamen traditio Hebraeorum est, hanc civitatem mandatorum divinorum fuisse studiosissimam; ac per hoc agrum irriguum significare docentium magistrorum uberrimam doctrinam, quae ignorantium corda quasi quidam rivus ad proferendos intelligentiae fructus inebriare soleret [b 1Kb] ; et hoc exponi in inferioribus, cum dicitur: dans eloquia pulchritudinis.

2. Nos autem per Nephthalim sanctos intelligimus praedicatores Ecclesiae, qui missi ad sanctam Ecclesiam, more cervorum dare saltus intelligentiae noverunt, atque contemplationis montes [c 1Kb] intrepide conscendere, et sic populis eloquia pulchritudinis [Col. 0727B] dare: ut quod illi in altitudine contemplationis sublevati didicerint, hoc inferius positis strenue ministrent.



CAPUT X. Benedictio Joseph.

1. Filius accrescens Joseph, filius accrescens, et decorus aspectu (Gen. XLIX, 22; XXXIX, 6). Juxta litteram quidem beatus Jacob praevidebat, tribum Joseph innumera prole abundaturam; unde et duarum tribuum fuit pater, sicut eis superius benedicendo praedixerat. Unde quasi duabus tribubus benedicens repetivit: filius accrescens.

2. Joseph autem in typo praecessisse Salvatoris constat, quia Aegyptum fame deficientem frumento verbi Dei pascit: et venditus a fratribus suis Judaeis [Col. 0727C] usque hodie gentium nutrit Ecclesiam. Cui dicitur, filius accrescens, et decorus aspectu: ipse enim filius Dei, idemque filius hominis quodammodo accrevit, cum populum Israel per praevaricationem legis Deum inhonorantem, in Apostolis et reliquis illius temporis fidelibus sibimet adscivit. Idem filius accrescens est, cum etiam inter gentes nominis sui dilatavit cognitionem, et in eis usque mundi terminum crescit per fidei operumque illuminationem. Idem autem Joseph decorus aspectu est, quia speciosus prae filiis hominum forma (Ps. XLIV, 3).

3. Filiae discurrerunt super murum. Sed exasperaverunt eum, et jurgati sunt, invideruntque illi habentes jacula (Gen. XLIX, 22, 23). Quantum quidem ad rem gestam pertinet, filias, fratres illius appellat propter [Col. 0727D] dedecus inhumanitatis. Neque enim virilis et stabilis fuit consilii innocentem vel exstinguere voluisse, vel vendidisse fratrem; sed potius femineae mobilitatis. Super, murum autem discurrerunt, quia invictum se consilium super eo, ne eis futurus rex foret, invenisse putaverunt. Exasperaverunt autem eum, nudantes tunica polymita (Gen. XXVIII, 23), et indignis contumeliis afficientes. Jurgati sunt autem, invideruntque [Col. 0728A] illi habentes jacula: Numquid rex noster eris? aut subjiciemur ditioni [d 1Kb] tuae (Gen. XXXVII, 8)? Unde superius dictum est: Invidebant igitur ei fratres sui (Gen. XXXVIII, 11). Habebant autem jacula; id est, corda ad nocendum parata. Unde de Judaeis Dominum interficere cupientibus dicitur: Sagittae parvulorum factae sunt plagae eorum (Ps. LXIII, 9).

4. Juxta mysticos autem sensus, filiae, Judaei intelliguntur, qui feminea censentur appellatione, quia relinquentes [e 1Kb] Dominum et Salvatoris nostri solidam doctrinam, et adhaerentes Pharisaeae superstitioni, mente turbati sunt. Nam illi quibus solidus sensus deest, et mens eorum varia fluctuatione vacillat, mulierum nomine ab Apostolo censentur, dicente de malis doctoribus: Qui penetrant domos, et captivas ducunt mulierculas oneratas peccatis [f 1Kb] , semper discentes, [Col. 0728B] et numquam ad scientiam veritatis pervenientes (II Tim. III, 6). Discurrerunt autem super murum, quando munitissimum se invenisse putaverunt consilium, dicente Caipha: Expedit vobis, ut unus moriatur pro populo homo, et non tota gens pereat (Joan. XI, 50). Exasperaverunt autem eum, quando quodammodo taedio incredulitatis eorum commotus dixit: O generatio prava, quamdiu apud vos ero? quamdiu vos patiar (Marc. IX, 19)? Jurgati sunt, dicentes: Quousque animam nostram tollis (Joan. X, 24)? Invideruntque illi, dum dicunt in concilio suo: Quid faciemus, quia hic homo multa signa facit? si dimittimus eum sic, omnes credent in eum (Joan. XI, 47, 48). Itemque: Videtis, quia nihil proficimus? ecce mundus totus post [Col. 0728C] eum abiit (Joan XII, 19). Habebant jacula, de quibus scriptum est: Sagittae parvulorum factae sunt plagae eorum (Ps. LXIII, 9).

5. Sedit in forti arcus ejus, et dissoluta sunt vincula brachiorum ejus, et manuum illius per manus potentis Jacob: inde pastor egressus est, lapis Israel (Gen. XLIX, 24). Historicus quidem sensus, quantum intelligi datur, iste est. Per arcum intelligitur mens futurorum praescia. In arcu namque sagitta ponitur, ut eminus feriat: et mens futurorum praesaga longius sagittas sententiarum emittere solet. Tale ergo, quod dicitur: sedit in forti arcus ejus, quasi diceret: requievit mens illius undique tribulationibus afflicta: in forti, id est, in Deo solidata, atque sagittis sententiarum, quibus quod futurum esset, praenuntians, tempora futura sterilitate feriret.

[Col. 0728D] 6. Quod autem ait: Et dissoluta sunt vincula brachiorum et manuum illius, ad tempus refertur quo, jubente Pharaone, solutus de carcere, et, sicut hic dicitur, vincula brachiorum et manuum illius, quibus vinciri in carcere jussus [g 1Kb] fuerat, soluta sunt per manus, id est, per virtutem potentis Jacob, videlicet Dei omnipotentis, cujus adjutorio Jacob potentia claruit.

[Col. 0729A] 7. Illud porro, quod subjungit: inde pastor egressus est, lapis Israel, ad Christum refertur, qui de Jacob egressus est, videlicet de eo originem trahens. Qui bene lapis Israel dicitur, quia fortitudo in se credenti sit.

8. Salvatori autem haec sententia tali modo congruit. Sedit in forti arcus ejus; id est, sententia animadversionis, qua feriri Judaei debebant qui eum recipere noluerunt, sed usque ad mortem persecuti sunt; in forti sedit, id est, stabili cum Patre immutabilitate praefixa est, dicentis: Amen dico vobis: non relinquetur hic lapis super lapidem (Matth. XXIV, 2). Et: Ecce relinquetur vobis domus vestra deserta, etc. (Matth. XXIII, 38).

9. Dissoluta autem sunt vincula brachiorum et manuum [Col. 0729B] illius per manus potentis Jacob, cum vincula sepulcralia enodata sunt, atque illi per manus potentis Jacob, id est, per virtutem Patris resurrectio non est denegata.

10. Inde autem pastor egressus est, et lapis Israel; id est, a Deo Patre Dominus et Salvator egressus, visibus se praesentavit humanis, sicut ipse dixit:

Exivi a Patre, et veni in mundum (Joan. XVI, 26).

11. Deus patris tui erit adjutor tuus, et Omnipotens benedicet tibi benedictionibus coeli desuper, benedictionibus abyssi jacentis deorsum, benedictionibus uberum et vulvae (Gen. XLIX, 25). Imprecatur filio suo adjutorium Dei patris sui, illius videlicet, cujus adjutorio tantis se exutum meminerat periculis, et quem omnipotentem per beneficia sibi praestita cognoverat. [Col. 0729C] Quod autem ait: benedictionibus coeli desuper, ad pluviam aerisque pertinet temperiem, qua frugibus fecundatur terra, atque arborum nutriuntur proventus. Quod vero subjungit: benedictionibus abyssi jacentis deorsum, ad fertilitatem pertinet terrae, quae abyssi vaporibus velut spongiae concavitas irrigatur, ut non facile solis ignibus arefacta inutilis siccitate reddatur. Benedictionibus uberum et vulvae eum benedicit, ut prole numerosa concrescat, ne videlicet sterilitate aut virorum aut mulierum damnetur.

12. Dicit autem: Benedictiones patris tui confortatae sunt benedictionibus patrum ejus (Ibid., 26); ut videlicet non dubitaret Joseph illud eventurum, quod ei sanctus Jacob non tam ex sua quasi novitia benedictione proventurum repromittebat: sed quia [Col. 0729D] ad patres ejus, id est, Abraham et Isaac, jamdudum promissa sunt. Hoc est enim quod ait: benedictiones patris tui confortatae sunt, quasi diceret: non has benedictiones patris quasi proprias illius accipias, nec quasi semel datas: sed quia a Deo patribus meis primo datae sunt, et non semel, sed crebro. Atque inde est, quod ego super te easdem benedictiones, quae mihi et patribus meis promissae sunt, ex auctoritate Dominica capiti tuo superfundo.

13. Domino autem et Salvatori Deus omnipotens et Pater adjutor exstitit clamanti in psalmo: Adjuva [Col. 0730A] me, Domine Deus meus: salvum me fac secundum misericordiam tuam (Ps. CVIII, 26). Qui enim individua deitate omnibus qui annuntiantur, auxilium praestat, ipse humanatus [a 1Kb] et paulo minus ab Angelis minoratus (Hebr. II, 7), non modo paterno, sed etiam adjutorio indiguit angelico, propter videlicet manifestandam geminam in se substantiam. Inde est enim, quod clamat: Deus, Deus meus, ut quid dereliquisti me (Marc. XV, 34)? Et in Evangelio: Apparuit ei Angelus de coelo, confortans eum (Luc. XXII, 43). Ipse autem Omnipotens benedixit illi dicendo: Hic est mihi filius dilectus, in quo complacui (II Pet. I, 17).

14. Benedictionibus coeli desuper, et benedictionibus abyssi jacentis deorsum illi benedixit, quando secundum Apostolum: Dedit illi nomen, quod est super [Col. 0730D] omne nomen, ut in nomine ejus omne genu flectatur, terrestrium, coelestium et infernorum (Philip. II, 10). Benedictionibus uberum et vulvae eum sublimavit, quando in filiis Ecclesiae, aliis catechumenis, quasi adhuc intra matris ubera [b 1Kb] jacentibus, aliis autem more jam genitorum ubera materna lambentibus, sibi praestat per orbem terrarum benedici. Nam qui necdum in fidei robur evaserunt, sed per doctores ad eam trahuntur, audiunt ab Apostolo: Filioli mei, quos iterum parturio, donec Christus formetur in vobis (Gal. IV, 19). Qui autem jam quidem fidei rudimenta perceperunt, sed necdum plene in doctrinae firmitate coaluerunt, audiunt ab eodem: Lac vobis potum dedi, non escam: necdum enim poteratis: sed nec adhuc quidem potestis (I Cor. III, 2).

[Col. 0730C] 15. Sequitur: Donec veniret desiderium collium aeternorum (Gen. XLIX, 26). Hic nihil historicum, sed totum resonat divinum. Tamdiu namque his praenuntiat populum Israeliticum sustentandum benedictionibus, donec desiderium collium aeternorum veniret. Colles namque, sancti intelliguntur in Ecclesia constituti, qui quamquam merito virtutum praecellant, tamen ex devotissima humilitate colles se esse meminerunt. Unde psalmus: Suscipiant montes pacem populo, et colles justitiam (Ps. LXXI, 3). Desiderium namque illorum, Domini Jesu constat fuisse semper adventum. Unde primus Moyses: Obsecro, Domine, mitte quem missurus es (Exod. IV, 13). Et beatus Simeon accepit responsum a Spiritu sancto, non visurum se mortem, nisi prius videret Christum [Col. 0730D] Domini (Luc. II, 26). Qui aeterni colles dicuntur; quia videlicet ad aeternitatem a Deo creati noscuntur. Non enim, sicut stultorum, eorum mutatur in diversa intentio; sed semper ad aeternitatem tendentes et aeterno inhaerentes, ipsi etiam ab eo aeternitatis [c 1Kb] mutaverunt nomen. De stultis enim dicitur: Stultus enim ut luna mutatur (Eccli. XXVII, 12): de vere autem sapientibus: Sapiens permanet ut sol (Ibid.).

16. Sequitur: Fiant in capite Joseph, et in vertice Nazaraei inter fratres suos (Gen. XLIX, 26). Hae benedictiones [Col. 0731A] fuerunt in capite Joseph; quia per Christum omnis laus et benedictio Patri redditur. Unde ipse Patri dicit: Pater, clarifica Filium tuum, ut et Filius tuus clarificet te (Joan. XVII, 1). Bene autem in capite illius fieri dicuntur; quia caput Christi, Deus (I Cor. XI, 3). Dicitur autem ipse filius Nazaraeus [a 1Kb] inter fratres suos; quia ipse speciali dignitate sanctus est, quod interpretatur Nazaraeus. De quo veracissime Scriptura dicit, quod peccatum non fecit, nec inventus est dolus in ore ejus (I Petr. II, 22); et quem unxit Deus Pater speciali unctione prae participibus suis (Hebr. I, 9).



CAPUT XI. Benedictio Benjamin.

[Col. 0731B] 1. Benjamin [b 1Kb] , lupus rapax, mane comedet praedam, et vespere dividet spolia (Gen. XLIX, 27). Traditio Hebraeorum etiam, et beati Hieronymi consensus habet, his verbis significari altare Hierosolymitanum, quod in tribu Benjamin constructum constat. Quod more lupi rapacis matutinum sacrificium ignis excoctione devorabat: vespere autem diei, consummatis sacrificiis et hostiarum caeremoniis, inter sacerdotes [Col. 0732A] et levitas ea quae residua erant igni, et per legis mandatum victui debebantur sacerdotum, inter eos dividere solebat.

2. Significatur autem per hanc scientiam beatus Paulus de eadem tribu futurus, qui more lupi rapacis, mane, id est, in adolescentia sua comedit; quoniam dum in nece beati Stephani consentiens, et a principibus sacerdotum atque majoribus natu populi Judaici epistolas in Damascum et ad caeteras civitates accipiens, quot sanctos diversa caede laceravit, tot quasi lupus rapax praedas comedit. Attamen vespere spolia divisit, quando prostratus voce dominica et visione, fidelibus intra sanctam Ecclesiam constitutis congrua divinae alimonia doctrinae [c 1Kb] distribuit: aliis, ut parvulis in Christo, lac dans [Col. 0732B] sapientiae; et quibusdam adhuc compatiens more parturientis condolet; perfectioribus autem solidum doctrinae cibum contradens. Spolia namque divina significare mandata, testis est David, dicendo: Laetabor ego super eloquia tua, sicut qui invenit spolia multa (Ps. CXVIII, 162). Et beatus Isaias de Apostolis: Laetabuntur coram te, sicut laetantur in messe: sicut exsultant qui dividunt spolia (Isa. IX, 3).




[Col. 0731]

ANNO DOMINI CCCCXVIII.
SEVERUS MAJORICENSIS. Nullam in variis Patrum Bibliothecis de hoc Severo mentionem expiscari licuit; neque aliud de Vita ejus memoriae proditum est, praeterquam quod continet epistola sequens, ab Annalium auctore edita, Tom. IV, ad annum 418. SEVERI EPISCOPI EPISTOLA DE JUDAEIS. (C,G,S)*

[Col. 0731C] Datum est autem nobis ejusdem Protomartyris gratia, ut inter scribendas Vaticanae bibliothecae antiquitates, eamdem repererimus Severi epistolam integram in nullo detrimentum passam: quam (quod nesciamus ab alio editam) hic integram describere, ut egregium antiquitatis monumentum, dignum existimavimus; sic enim se habet:

Sanctissimis ac beatissimis dominis, episcopis, presbyteris, diaconibus, et universae fraternitati, totius orbis terrarum, Severus episcopus misericordia Dei indigens et omnium ultimus, in Christo Redemptore nostro aeternam salutem. Intelligis consuetum hujus temporis symbolum catholicorum, qui ut se longe abesse a Pelagiana ingruente haeresi demonstrarent, se in ipso titulo gratia et misericordia Dei indigere profitentur. [Col. 0731D] Sed ipsam reddamus epistolam:

Cum Dei opera revelari et confiteri honorificum esse, Raphael archangelus moneat (Tob. XII): profecto silere vel celare opera Christi periculosum [Col. 0732C] est: in quibus tamen annumerandis ma jor est gratia, si communi et simplici sermone referantur. Celatur enim quodammodo speciosissima pulchritudo virtutis, si abundantiori eloquio circumdata fuerit atque fucata. Quapropter ego quoque magnalia, quae apud nos Christus operatus est, non composito, sed veridico sermone referre aggredior. Insula Minorica, una ex Balearibus insulis est, quarum nomen cunctis populis, saecularium quoque auctorum litteris, pervulgatum est. Haec inter Mauritaniam Caesariensem et Hispaniam medio propemodum aequoris spatio sita, angustis admodum terminis clauditur, longitudinem triginta, latitudinem vero tria millia passuum habens. Quae nunc idcirco commemoravi, ut agnosci possit, contemptibilia mundi [Col. 0732D] a Domino non solum in hominibus, sed etiam in locis eligi (I Cor. I). In hac itaque insula, quae omnium terrarum, parvitate, ariditate, asperitate, postrema est, duo parva oppida, quibus a Poenis indita [Col. 0733A] nomina e regione fundata sunt: Jammona ad Occasum, Magona ad Orientem spectat. In his mihi omnium mortalium ultimo nuper sacerdotalis officii pondus impositum est. Sed Jammona antiquum a Deo munus etiam nunc retinet, ut Judaei habitare in ea nequaquam possint. Multos siquidem id temere audentes, aut aegritudine praeventos, aut repulsos, aut morte subitanea exstinctos, aut etiam fulmine trucidatos tradit vetustas: adeo ut celebris hujus rei foma ipsis quoque Judaeis, ne id ultra temere audeant, metum fecerit. Nec hoc fide indignum ducimus, cum etiam lupos vulpesque et omnia noxia animalia deesse videamus: cum earum quae ad vescendum bonae sunt, ferarum copia magna sit. Illud etiam magis mirum est, quod colubri et scorpiones [Col. 0733B] sunt quamplurimi, sed amiserunt omnino nocendi violentiam. Cum igitur Jammonam nullus Judaeorum, qui lupis ac vulpibus feritate atque nequitia merito comparantur, ne hospitii quidem jure accedere audeat: Magona tantum veluti colubris et scorpionibus (ut tradebatur) fervebat, ut quotidie ab his Christi Ecclesia morderetur. Sed antiquum illud beneficium carnale, nuper nobis spirituale renovatum est; ut illa (sicut scriptum est Luc. III) generatio viperarum, quae venenatis ictibus saeviebat, subito divina virtute compulsa, mortiferum illud virus incredulitatis abjecerit.

Namque diebus pene istis, quibus ego tanti sacerdotii nomen, licet indignus, adeptus sum: presbyter quidam sanctitate praecipuus, a Hierosolyma veniens, Magonae non longo tempore moratus est, qui postquam [Col. 0733C] transvehi ad Hispanias, sicut desiderabat, nequivit, remeare ad Africam denuo statuit. Erat enim Hispania obsessa hoc tempore a Gothis, quod suo loco est demonstratum: et hic presbyter Hispanus erat Orosius. Sed pergit: Tunc beati Stephani reliquias, quae nuper revelatae sunt, cum ad Hispanias portare constituisset: ipsas, sine dubio martyre inspirante, in memorati oppidi ecclesia collocavit. Quo facto, protinus ille ignis, quem Dominus venit mittere in terram, et quem valde ardere cupit, charitate ejus accensus est (Luc. XII). Statim siquidem tepor noster incaluit, et factum est cor nostrum (sicut scriptum est [Luc. XXIV]) ardens in via. Tunc enim ille in fide jam ardebat zelus, tunc spe salvandae [Col. 0733D] multitudinis erigebat. Denique statim intercisa sunt etiam salvationis officia, et non solum familiaritatis consuetudo divulsa, sed etiam noxia inveteratae species charitatis ad odium temporale, sed pro aeternae salutis amore translata est. In omnibus plateis adversus Judaeos pugnae legis, in omnibus domibus fidei praelia gerebantur.

Judaeorum populus maxime cujusdam Theodori auctoritate et potentia nitebatur, qui non solum inter Judaeos, verum etiam inter Christianos ejusdem oppidi et sensu et honore saeculi praecipuus erat: siquidem apud illos legis doctor, et (ut ipsorum utar verbo) pater patrum fuit; in civitate autem cunctis Curiae muniis exsolutus, et Defensor jam [Col. 0734A] exstiterat, et jam nunc patronus municipium habebat. Christiani autem ut corde, ita etiam et viribus humiles, sed veritatis robore superiores, patroni Stephani patrocinium deprecabantur: donec utrique exercitus, cum jam diem certaminis condixissent, datis tunc induciis discesserunt, Judaeis id magnopere exspectantibus, ut scilicet Theodorus, in cujus se omnis synagoga viribus acclinabat, ex Majoricense insula reverteretur, ad quam, forte visendae possessionis gratia, perrexerat. Qui quidem, statim ut ad eum missa legatio est, remeans, auctoritate sua multos terruit, sed non exstinxit, sed consopivit contentionis incendium: majore siquidem illico exardescens violentia, etiam vicinum oppidum fidei flamma corripuit. Et ut illud Salomonis impleretur: [Col. 0734B] Frater fratrem adjuvans exsultabitur sicut civitas firma et alta (Prov. XVIII); statuerunt multi famuli Christi, laborem itineris minime recusantes, cunctas animi vires huic bello tradere.

Pendente igitur praelio, nos quidem qualia praeparaverimus arma, subditum huic epistolae commonitorium probat; quod quidem non pro quorumdam instructione edi voluimus (quippe quia ea penitus egemus, et quam a beatitudine vestra magis speramus), sed ut animadverti possit, non minimam nos sollicitudinem secundum modulum possibilitatis nostrae suscepti habuisse certaminis; Christum vero, cujus regnum non in sermone, sed in virtute est, nobis ne verbum quidem proferentibus, suis omnia viribus consummasse, et absque ullo sudore certaminis [Col. 0734C] exercitui suo hanc, quam nemo aut optare audebat, aut sperare poterat, victoriam concessisse. Judaei igitur exemplis se Machabaei temporis exhortantes, mortem quoque pro defendendis legitimis suis desiderabant. Itaque non solum libros revolvere, sed etiam saxa, sudes, jacula omniaque telorum genera ad synagogam conferre coepere, ut Christianorum aciem virtute sancti Spiritus munitam (si ita res posceret) etiam corporis viribus propulsarent.

Interea dum hi apparatus gererentur, magnoque altrinsecus studio futurum instituitur bellum: utrinque exercitus inenarrabilibus et absolutissimis somniis commoventur: quorum si nullam penitus facerem mentionem, non minimam videbor partem divinae gloriae operuisse. Sic enim S. Apostoli Pauli [Col. 0734D] somnium Lucas (Act. XVI) sacrae historiae inseruit, dicens, virum Macedonem astitisse in visione noctis, orantem ut juvaretur ab eo; et hac Apostolum visione praemonitum, itineris alio destinati cursum ad Macedoniam convertisse. Quanto itaque Domini nostri Jesu Christi major est gloria, quod id minimis atque indignis famulis revelare dignatus est, quod etiam beato Apostolo demonstratum Scriptura celare noluit! Igitur brevitatis causa, ne beatitudini vestrae fastidium fortasse gignatur, duo tantum somnia inseram.

Apud nos devota quaedam religiosissima, nomine Theodora, quae et virginitate corporis, et religione propositi, et nominis interpretatione typum portare [Col. 0735A] Ecclesiae mereretur, vidit in visione noctis viduam quam nobilissimam ad me, qui non pro merito, sed pro divini muneris largitate sacerdotio fungor, insertas litteras per se misisse [Forte praemisisse], quibus mihi cunctos agros suos ad seminandum suppliciter offerret. Simili etiam somnio me quoque ultimum peccatorum ad seminandum praecingere et commonere dignatus est. Vidua enim quaedam altera nobilisssima, quam synagogae speciem habuisse non dubium est, me, ut agros suos incultos susciperem, eosque quando tempus sementis urgeret, diligenter excolerem, deprecabatur. Quae est autem altera nobilissima vidua, nisi illa, quae Christum impie perimendo, semetipsam crudelissime viduavit? Hoc somnium utriusque unum est. Ante [Col. 0735B] triginta ferme quam impleretur dies, et vidisse nos, et licet absolutionem ejus ignoraremus, tamen fratribus indicasse, manifestum est.

Apud Judaeos quoque miro divinae dispensationis ordine, ut et nominis Theodori, et officii mei in uno homine societas, conveniret, Theodorus qui summus sacerdos perfidi populi erat, somnium, quod viderat, non solum Judaeis, sed etiam propinquae cuidam matrifamilias primariae ipsius civitatis, multisque etiam aliis Christianis, ante non parum quam adimpleretur tempus, his sermonibus propalavit: Eunti mihi (inquit) in synagogam, duodecim viri manus obvias obtulerunt, dicentes: Quo vadis? leo illic est. Cum ergo, audito leonis nomine, trepidare coepissem; locum tamen, dum fugam paro, [Col. 0735C] unde introspicerem, reperi, et vidi monachos illic mira suavitate psallentes: major mihi pavor illico adjectus est; et nisi in cujusdam nomine Ruben ingressus fuissem domum, et inde ad matrem propinquam cursu praecipiti convolassem, nequaquam curam mortiferi terroris evasissem. Illa me exanimem sinu suo confovens, a discrimine pariter et a metu eripuit. Hoc ejus somnium valde clarum est, et interpretatione non indiget. Quis enim leo, nisi ille de tribu Juda radix David (Apoc. V)? Quae propinqua illa, nisi de qua scriptum est: Una est propinqua mea (Cant. VI)? Illud ergo solum videbatur obscurum, quod in domum Ruben Judaei, a leone cum terreretur, ingressus est: quod quidem nobis postmodum ab ipso leone, qui terruit, ut salvaret, [Col. 0735D] evidentissime expositum est: quod dehinc suo explicabimus loco. Nunc autem coeptae rei ordinem prosequar.

Ex Jammonensi civitate ad profectionem famulorum Christi multitudo convenit, quae in ipso oppido putabatur consistere: tantaque difficillimi itineris laborem alacritate confecit, ut triginta millia passuum jucundius transvolaret, quam si ad suburbanum aliquod amoenissimum ad convivia epulaturi vocarentur. Igitur Magonam pervenimus. Statim ego, missis clericis, adventum meum Judaeis nuntiavi, et ut Ecclesiam sanctam accedere dignarentur, poposci. Illi autem inopinatum nobis nuntium remittentes, mandaverunt, ecclesiam sibi (ne, credo, [Col. 0736A] polluerentur) ingredi die eadem non oportere: esse enim diem sabbati, cujus festivitatem suis illi actibus corrupissent. Rursum ego expetivi, ut me ad synagogam, si mallent, opperirentur, quandoquidem ingressus ecclesiae pollutio videretur: non utique eos a nobis in die festi sabbati ad opus servile compelli; futurum autem honestissimum de lege conflictum, nec excitandas lites et fabulas esse miscendas: aut, si non astute certamen fugerent, et simplicem afferrent excusationem, ostenderent praeceptum, quod in eo die sermonem conferre prohibitum sit. Ad haec cum illi in omnibus contradictionem obstinatissimam retulissent, tandem illius leonis terrore compulsi, ad domum, in quam hospitio accesseram, confluxerunt. Ibi ego: Quaeso (inquam), [Col. 0736B] fratres, quare quasi adversus latrones, praesertim in civitate Romanis legibus subdita, acervos saxorum, omniaque armorum genera congregastis? Nos acquirere cupimus, vos perdere desideratis? Non est (quantum arbitror) aequum, ut tam varia lite alterutrum laboremus: vos vero (ut video) sititis nostrum sanguinem, nos vero vestram salutem.

Ad haec illi paululum territi, negavere factum: nostris affirmantibus ita se habere, etiam cum jurejurando renitebantur. Tunc ego, ut nodum coeptae contentionis abscinderem: Ubi res (inquam) oculis probari potest, juratione quid opus est? eamus igitur ad synagogam, et utrum pro vitio an veritate vestra nitatur assertio, vobismetipsis testantibus, comprobabitur. Pergere igitur ad synagogam coepimus, et [Col. 0736C] hymnum Christo per plateam ex multitudine laetitiae canebamus: psalmus autem, qui mira jucunditate etiam a Judaeorum populis decantabatur, hic fuit: Periit memoria eorum cum strepitu, et Dominus in aeternum permanet (Ps. IX). Sed antequam ad synagogam perveniremus, quaedam Judaeae mulieres (ordinatione credo Dei) audaciam praesumentes, ut scilicet nostrorum lenitas incitaretur, lapides in nos ex superiori loco immanissimos jactare coeperunt: qui (mirum dictu) cum super confertissimam multitudinem, grandinis instar, descenderent, neminem nostrorum non solum ictu, sed ne tactu quidem vexavere. Hic agnis suis leo ille terribilis mansuetudinem paululum abstulit: omnes siquidem, reclamantibus nobis, saxa corripiunt, et pastoris commonitione [Col. 0736D] posthabita, cum unum potius consilium cunctis zelus potius Christi quam ira suggereret, lupos cornibus impetendos censuerunt; quamvis hoc illius, qui solus bonus pastor est, nutu factum esse, nulli dubium sit. Denique ne cruentam gregi suo videretur praestitisse victoriam, nemo Judaeorum se contactum saltem fuisse, ne pro invidia quidem (ut mos est) simulavit. Sane quoniam omnimodis debemus vitare mendacium, unus ex omni Christianorum numero inventus est, qui cum Acham (Josue VII) illi similis esse vellet, qui sub Jesu Nave de anathemate spolia concupivit: nam servus cujusdam Christiani, solus, dum aliquid a synagoga diripere concupiscit, in lapidem offensionis incurrit. [Col. 0737A] Quidam vero nostrorum, quasi adversus Judaeum, lapidem injecit: qui capiti ejus illisus, ut capitis sui, id est, Christi, meminisset, admonuit: quod vulnus, licet periculosum non fuerit, tamen et illum rapinae suae confiteri concupiscentiam compulit: et cunctos, ne similiter laberentur, praesenti terruit ultione.

Igitur postquam Judaeis cedentibus, synagoga potiti sumus, nullus ex ea quicquam, non dico, abstulit, sed nec cogitavit diripere: omnia ejus ornamenta, exceptis libris atque argento, cum ipso pariete ignis absumpsit: libros sanctos ne apud Judaeos injuriam paterentur, sustulimus: argentum vero, ne vel de praeda nostra, vel de suo dispendio quererentur, ipsis reddidimus. Eversa itaque, cunctis Judaeis stupentibus, [Col. 0737B] synagoga, ad ecclesiam cum hymnis perreximus: et auctori victoriae nostrae gratias referentes, effusis precibus poscebamus ut vera perfidiae antra Dominus expugnaret, et tenebrosorum pectorum infidelitas coargueretur a lumine.

Ruben quidam Judaeus a Domino, ut primogenitus omnium constitueretur, est electus: nam clamore sanctissimo laetificans corda multorum, absolvi se a vinculis Judaicae superstitionis deprecabatur: statimque primitivus Jacob factus, signum salutare suscepit; et inde nostris lateribus atque consiliis inhaerens, obstinatissimam cunctorum duritiem nobiscum increpat. Triduum (ni fallor) emensum est, ex quo nostri in oratione, et Judaei in perfidia perstitere. Post haec venit Theodorus, multitudinis suae agmine [Col. 0737C] circumseptus, ad locum, in quo soli synagogae parietes (qui post haec credentibus Judaeis sunt subversi) superesse videbantur: ad quem locum Christianorum pariter multitudo convenit. Ibi Theodorus cum audacter de lege disserens, omnia quae objiciebantur, irrideret atque perverteret: populus Christianus videns quod verbis superari non posset humanis, auxilium de coelo imploravit. Omnes itaque pariter clamantes, cum summo unitae vocis fragore dixerunt: Theodore, crede in Christum. Mira indulgentissimi Domini misericordia, adhuc parva petebantur, et majora concesserat. Immo non mirum est de omnipotente miraculum. Ipse etenim virtutem clamoris hujus in auribus Judaeorum commutavit, qui olim effecit, ut quatuor leprosi regis Syriae [Col. 0737D] (IV Reg. VII), qui Samariam obsederat, castris potirentur, et qui per Gedeon Madianitarum agmina conturbavit, deditque trecentis ejus viris ingentem sine labore victoriam (Jud. VII), efficiens per terrorem, ut mutuis hostium multitudo vulneribus prosterneretur. Ita et nunc ista vox longe aliter a circumstantibus Judaeis suscepta est, quam a nostris immittebatur: omnes enim putaverunt dictum: Theodorus credidit. Itaque existimantes principem perfidiae suae ad Christi fidem fuisse conversum; cuncti pariter trepidi, ubi timor non erat, terrebantur: mulieres eorum, sparsis crinibus, occurrentes cum ferali ululatu nomen Theodori, repetitis vocibus, accusabant, dicentes: O Theodore, quid [Col. 0738A] fecisti? Viri autem, alii ad devios saltus et fixuras montium confugere: alii per ipsius oppidi angiportus discurrebant, locum in quo delitescerent, invenire cupientes.

Ipse Theodorus stupore perculsus, divinam sententiam in plebe sua cernebat impleri. Fugit impius, nemine persequente (Prov. XXVIII); sed tamen non nemine: persequebatur enim eos ille leo terribilis, qui de synagogae loco (sicut Theodoro fuerat revelatum) per monachos rugitum emiserat, quo resistentes tremefecit inimicos. Stabat igitur Theodorus in loco prorsus eodem, quo ei pridem per somnium terror fuerat leonis injectus: et cum causam tantae trepidationis inquireret, et nomen solummodo nostri leonis audiret, nullam illic (sicut ferebatur) feritatem [Col. 0738B] videns, tantum psallentes monachos intuebatur; et ab omni suorum multitudine destitutus, atque elabi parans, etiam ipse pedum viam prospiciebat: quem cum horribili formidine apprehensum, non solum colore vultus, verum etiam vocis officio destitutum Ruben ille sanctissimus aspexisset, propere accedit, et trementem blando sermone compellans, ad Christi fidem cohortabatur; atque ingerens ei pro suffragio metus suae credulitatis exemplum, domus figurae, ad quam pavore leonis confugeret, quodammodo satisfacere videbatur.

Verum, ut et nos fideliter universa narremus, et vos, qui non eloquii ornatum, sed veritatem quaeritis, libentius audiatis: ipsius Ruben verba inferens, nihil ex simplicitate dictorum ejus subtraham. [Col. 0738C] Aiebat enim: Quid times, domine Theodore? si vis certe securus et honoratus et dives esse, in Christum crede, sicut et ego credidi. Modo tu stas, et ego cum episcopis sedeo; si tu credideris, et tu sedebis, et ego ante te stabo. Hos sermones Theodorus alta mente suscipiens, ad nos ait: Faciam quod vultis: tenete (inquit) promissionem hanc. Sed permittite mihi, ut prius alloquar plebem meam, ut majorem conversionis meae etiam ex reliquis possim habere mercedem. Haec ejus sponsio cum inexistimabili cunctorum exsultatione suscepta est: alii in eum amabiliter irruentes, os ipsius et colla mulcebant; alii eum ulnis mollibus amplectebantur; alii autem dexteram dexterae adjungere, et sermonem conserere gestiebant.

[Col. 0738D] Perrexit igitur Theodorus ad atrium suum quolibet officio nostrorum laetus, tamen anxietate non penitus carens. Nam licet in domum Ruben per promissionem suam jam veniretur, ingressus tamen et tunc trepidus erat, quia nondum ad propinquam venerat, quae eum post triduum materno suscepit sinu, et ab omni perturbatione trepidationis absolvit. Nos autem ad ecclesiam cum hymnis ex more perreximus. Benedictus est pater misericordiarum, et Deus totius consolationis, qui dedit capiti nostro aquam, et oculis nostris fontem lacrymarum, ut ploraremus vulneratos populi nostri (Jerem. Thren. I).

Peractis siquidem mysteriis, ecclesia egressi, non minimam in occursum nostrum Judaeorum multitudinem [Col. 0739A] convenisse inspeximus. Omnes unanimiter deprecabantur, ut Christi characterem a me, licet indigno pastore, susciperent. Reversi itaque ad ecclesiam, et toto corde Domino gratias referentes, illico in frontibus eorum signum salutis impinximus. Quae autem cum his qui ad silvas sive ad antra confugerant, Christi virtute gesta sint, quae lingua effabitur? praesertim cum unusquisque eorum propriam conversionis suae habeat historiam. Sicut itaque impossibile nobis est, omnia dicere; sic ingratum, cuncta praeterire. Quapropter unum Christi miraculum, quod tum a Fidelibus probatissimisque viris comperimus, precibus vestris adjutus evolvam.

Duo quidam primarii Judaeorum, Meletius Theodori frater, et Innocentius, qui Hispaniarum cladem [Col. 0739B] nuper effugiens, cum famulis suis ad hanc insulam venerat (sicut nunc ipsi etiam cum sacramentorum terribili interpositione confirmant), ad unam speluncam vel potius rupem convenerunt, associando se duobus quibusdam Judaeis humili loco ortis, qui istos communis fugae principes legerant. Igitur cum in loco eorum trepidi anhelantesque paululum resedissent, duos illos, qui aetate alacres et audaces erant, explorandi gratia ad oppidum remittentes, soli derelicti sunt ibi. Tunc prior Meletius: Quid est (inquit), frater, quod verbum (sicut docet religio nostra) blasphemium avellere a corde meo nequeo? Ex quo enim fratrem meum conversum fuisse Christianorum populus inclamavit, nihil aliud mihi in corde suggeritur, nisi hoc verbum, mihi usque ad [Col. 0739C] hunc diem penitus ignoratum, CHRISTE, IN NOMINE TUO. Quanto magis pulsare hoc ab animo meo nitor, tanto violentius tenaciusque inhaerescit. Ad haec Innocentius: Non (inquit) frustra hic sermo, quem cor tuum (ut apud cunctos probatissimum est) antea nec cogitavit, nec umquam protulit, hic praesertim menti tuae (ut asseris) tam violenter insertus est, hoc ex Deo esse arbitror. Verumtamen elabora, obsecro, et fabulis his declinatis, interpellationem molestae cogitationis expelle. Tunc Meletius ita obstrepere, et confusis clamoribus personare coepit, ut eum cum sua mente luctari, non solum nutibus vultus, sed etiam totius corporis indicio Innocentius cerneret, quod posteaquam ne parum quidem proficere intellexit, et adjecit etiam illud, ut verba quaedam [Col. 0739D] profana et turpia loqueretur, et nunc naribus corrugatis, aerem sorbens inhonestos strepitus promeret, nunc foetidis risibus cachinnaretur: sed haec ab animo ejus nomen Christi exstinguere nequivit insania, quia jam cunctas ejus medullas sanitatis ignis pervaserat. Quid ergo (inquit), Innocenti frater? in contrarium verba ista vertuntur: abolitionem mihi nominis Christi, nec scurrilitate verborum, nec ipsis possum obscoeni sonitus extorquere blasphemiis: aliud siquidem, mihi reddi [Forte mihi crede], sentio, quod cordis mei auribus, quas frustra obstruere nitor, Christi nomen ingerere, incessabili clamore non desinit. His Meletii verbis talia Innocentius retulit: Fratrem tuum Theodorum, [Col. 0740A] doctrina, honore et aetate majorem, ad Christi fidem conversum, his auribus audientibus, plebs Christiana testata est: poteritne fieri, ut etiam tu germani constrictus exemplo religionem Judaicam deseras? Quid ergo in hac terribili solitudine diutius tempus terimus? quamdiu etiam inopia victus laborare poterimus? Quid causae est, ut fame tabescamus, arescamus siti, obrigescamus algore? ad postremum (quod jam patimur) nostrae hujus solitudinis horribili teneamur silentio? Numquid latronum vincula, numquid barbarorum gladios fugimus? numquid sanguinem nostrum plebs tanta misericors, quam pro nobis flere conspeximus, concupiscit? recordemur, obsecro, quem umquam laeserit vi nostrorum, vel saltem irrogaverit injuriam, revertamur [Col. 0740B] ad innoxios, quos in nullo laesimus inimicos; et quod Deo placuerit, fiat.

Ad haec Meletius: Ego te (inquit), Innocenti frater, quem non solum Latinis, sed etiam Graecis litteris eruditum scio, et legem jugiter meditari, oblitum reor, quod per Ezechielem prophetam Dominus ait: Anima quae peccaverit, ipsa morietur (Ezech. XII). Si enim legisti hoc, cur me fratris mei Theodori exemplo attrahi posse ad fidem Christi existimas? Habet ille animam suam, ita et peccatum suum: quod quidem peccatum mihi, si Dominum Deum non relinquo, non nocebit. Testor autem illum, qui eduxit patres nostros de terra Aegypti, me, si hiemis violentia non obesset, abrepto quocumque navigio, ad quaslibet terras solum velle [Col. 0740C] migrare: nec me possessionum amor, nec affectuum charitas detineret, quorum facilis mihi jactura est; tantum ne Deum patrum meorum negare compellar. Quod autem consilio inutili ad civitatem remeandum decernis: miror te prudentissimum virum non animo praevidere, quid de nobis futurum censeas, si Theodorus columna synagogae nostrae, in quo omnem fiduciam reponebamus, apostatare compulsus est. Hoc ergo sanius est, ut eamus ad agrum meum, nec nos ultra Christianorum oculis ingeramus: possumus enim illic interim delitescere, donec opportuno tempore ad peregrina emigremus: quandoquidem in hac insula apud cunctos odium nostrae religionis increvit, ut qui patriam non reliquerit, fidem patrum tenere non possit. Cur itaque non [Col. 0740D] voluntarium suscipiamus exsilium, ad quod (sicut res indicat) odiis civium, etiamsi nolumus, destinandi sumus? Hoc igitur consilio utriusque sententia confirmata, laborem destinati itineris arripiunt.

Sed dum per angustissimum ingrediuntur callem, cogitationum tenebris lucem obcaecantibus oculorum: ipsum quem inscii sequebantur tramitem, perdiderunt, et in locis desertis atque inviis remansere. Cum autem scinderentur sentibus, aut rupibus arcerentur [Forte vepribus lacerarentur], postquam corpus suum longis foedavere vulneribus, ad tantam primo quidem anxietatem, deinde etiam ad desperationem atque formidinem venere, ut compellerentur [Col. 0741A] fateri, se ea judicio Dei justo ob incredulitatem perpeti. Igitur nomen Christi, quod ante se ultro ingerens repellebant, laceratis jam cruribus, invocantes, semitam, quae eos contra voluntatem ac propositum suum ad oppidum retraxit, corripuerunt: sed cum ad civitatem inviti ac trepidi pervenissent, curiosius omnia percunctantes, audierunt Theodorum etiam nunc Judaeum esse, nec ullam, sicut existimaverant, populi Christiani pertulisse violentiam. Stupentes autem, et quod ipsis acciderat, non credentes, ad domum Theodori iter dirigunt: ubi cum eos, jam pene exacto prandio, ille excepisset, illico inquirit causam, cur a se et a civitate abscessissent; universumque ordinem gestae rei, magis cum risu, quam cum admiratione cognoscit.

[Col. 0741B] Post triduum Theodorus cum concionari ad plebem suam, eosque ad fidem Christi provocare disponeret: ultro se offerentium ad confessionem Judaeorum etiam seditionem pertulit. Nemo enim eorum ferme erat, qui non se palam sensisse Christi potentiam contestaretur. Nam primo in concilio eorum adolescens quidam ipsius Theodori consobrinus, nomine Galilaeus, ut congruum (sicut dictum est) nominibus mysterium gestae rei usque ad finem deduceretur, cum ingenti invidia proclamare hoc coepit: Contestor (inquit) vos omnes, me Judaeorum esse non posse in possessione; siquidem in ea Christianos consortes habeo, quorum odiis, si in Judaismo perseverare voluero, forsitan perimendus sum. Ego [Col. 0741C] igitur vitae meae periculo consulens, ad ecclesiam jam pergam, ut necem, quae mihi paratur, effugiam. Haec Galilaeus, cum ad tempus fugae se pararet, quasi ut causas conversionis suae reddidisse videretur, de futuri saeculi morte tunc nihil cogitans, veritatem inscius loquebatur. Huic sermoni, pene praeteriens vir honestus, et non solum inter Judaeos, verum etiam in civitate usque adeo praecipuus, ut etiam nunc Defensor civitatis electus sit, Caecilianus, vera Galilaeum dicere, seque similem habere causam, similia formidare attestabatur: quibus verbis tantam supra memorato juveni adjecit confidentiam, ut in conspectu omnium cursu rapidissimo ad percipiendum fidei bravium ad Galilaei nostri convolaret auxilium, et ab humilitate nostra, ut ejusdem [Col. 0741D] inde nomine censeretur, expeteret.

Caecilianus autem cum esset Judaeorum pater, habito cum Florino fratre suo aeque Judaeorum patre seniore consilio, hujusmodi (sicut agnovimus) verbis synagogam adorsus est: Ego (inquit) cum sim in honore synagogae post Theodorum primus, non sicut juvenis Galilaeus, cunctos quasi trepidus consulo, contestorque; sed potius adhortor atque commoneo, denuntians, ut errore pravi itineris derelicto (si fieri potest), omnes pariter ad fidem Ecclesiasticam concurramus. Quod si vos ad Christum tanta virtus non attrahit; ego certe et Florinus frater meus, sicut recusantibus vobis tantam salutem vim inferre non possumus, ita nos cum universa [Col. 0742A] domo nostra religionis hujus, quam astruere non valemus, ludibria deserentes, Christianorum numero fideique sociabimur; qui numquam utique innumerabilibus Scripturarum testimoniis non solum te, frater Theodore, qui peritior reliquis videris, sed etiam cunctos convincerent, nisi veritatem, quae vinci non potest, sectarentur. Tali Caecilianum sensu plebem suam affatum comperimus, multosque Judaeorum eadem die ad fidem Christi cum ipso concurrentes cum ineffabili exsultatione suscepimus.

Prodigia sane, quae de coelo tunc facta sunt, sicut eloqui digne non adeam [Forte addam], silere non audeo. Hora circiter septima missam dominicam solemniter coepimus celebrare: nam dum nos advenientes [Col. 0742B] ad Christi fidem Judaeos vel exhortamur, vel annotamus (siquidem nomina eorum scripsimus), populus autem tanti gaudii epulis saginatus carnalium non meminisset escarum, pars diei major excurrerat. Cum igitur in ecclesia, quae paululum a civitate sequestri in loco sita est, in qua sancti martyris Stephani nuper reconditae reliquiae conquiescunt, nobiscum pariter plebs universa Missam opperiebatur; duo quidem monachi, quos Dominus testes suorum miraculorum praeelegit, in campo qui ante fores ecclesiae protenditur, in herbis accubabant. Vir autem honoratus, Julius nomine, cum alio quodam de civitate ecclesiam petens, cum per ipsos praeterire coepisset, respondente [Al. respiciente] uno ex monachis (viso mirabili signo) conturbatus, [Col. 0742C] confusum emisit clamorem; conversusque ad se, protensa manu, quae verbo explicare non poterat, quid videret ostendit. Erat globus quidam candidissimi luminis, proceritate sui staturam quasi hominis adaequans, instar vasculorum quae vulgo Orcae appellantur, tantae vero claritatis et fulgoris, ut visum fuit, quod fratri qui id prior notavit (sicut ipso referente cognovimus) sol decidere videretur. Hoc sicut istis visum est, quasi trans basilicam, in qua universus nobiscum populus consederat, lento lapsu demittebatur; verum ita propinquum putavere, ut se idem frater stupore percitus cursu praeriperet, existimans id post basilicam decidisse: sed ab illo retractus fratre, gressum inhibuit: ille enim ita quidem etiam sibi visum, tamen longius fuisse non [Col. 0742D] quasi certus, sed ut aestimans, astruebat. Mulieres autem quaedam tunc Judaeae, inter quas matrona Meletii illius, cujus supra mentio habita est, de coenaculo perspicientes, ita sibi id ipsum visum affirmabant, quasi supra basilicam decidisset. Verum hoc, utrum Angelus, an ipse Stephanus, quod visum est, fuerit, incertum est.

Eadem diei hora circiter quarta, id est, paulo antequam hoc signum demonstraretur, grando minutissima, quam incolae insulae illius gentili sermone Abgistinum vocant, non usquequaque copiosa defluxit: haec, cum odor ex ea mellis fragrare coepisset, a multis quos per viam verberaverat, degustata, dulcior melle comperta est. Multi itaque [Col. 0743A] sapientes, cum eadem die filios Israel ab Aegypto perfidiae suae atque a servitute egressos viderent, haec quae facta sunt, signis illis quae in Exodo legimus (Exod. XVI), comparabant huic populo, qui Deum credulo corde intuens, verum etiam Israelis nomen meruit, manna crederent innovari: columnam quoque ignis, quae patres in eremo praecedebat, ut etiam filiis a vera Aegypto atque fornace (sicut scriptum est [Exod. XIII], ferrea egressis, ducatum praeberet ad vitam, ostensam fuisse existimarunt. Et revera (sicut lectione Exodi attestatur) similitudo signorum minime discrepat. Nam et illud quod nivem fuisse credidimus, semen coriandri minuti adaequabat, mellis saporem ferebat: et hoc quod apparuit, columnae igneae speciem habuisse, manifestum [Col. 0743B] est. Utrumque autem signum etiam Jammonae consistentibus fratribus revelatum fuisse cognoscimus: nam et pluviam mellis multi, quibus intellectus requirendi et per gustus agnoscendi datus est, probavere: et columna candidissimi illius luminis multorum, quos dignos Dominus judicavit, se ingessit aspectibus. Unde intelligi datur, Judaeos per universum orbem fidei lumine visitandos: quoniam quidem nobis, qui in hac insula atque in hoc parvulo (ut ita dixerim) orbe consistimus, tantus coelestis gratiae splendor illuxit, ut usque ad extremos terrae vestrae terminos signorum visio perveniret.

Sequenti igitur die summa omnium exspectatio, ut Theodorus sponsioni suae satisfaceret, admonebat: qui cum justis (quantum videbatur) allegationibus [Col. 0743C] cunctorum vota crederet differenda, dicens matronam prius suam, quam in Majoricensi reliquisset insula, huc se velle deducere; ne forte, si absque consensu suo virum suum conversum fuisse agnovisset (sicut solet), pertinax perfidia esset, persuasione matris praecipue suae, quae adhuc supererat, et consiliis dementata, et a conjugio viri religione discederet. Cum haec Theodorus Christianis jam acquiescentibus propalasset: Judaeis, qui conversi fuerant, acerrima commotione resistentibus, amputata dilationis mora, ad matris propinquae sinum festivus ipse, ut in somnis viderat, convolavit. Post quem omnis, tamquam remoto obice, ad Ecclesiam synagoga confluxit. Mirum dictu, inveterati illius legis doctores sine ulla altercatione verborum, sine [Col. 0743D] ullo Scripturarum certamine crediderunt; tantum percunctati, an vellent fidem Christi suscipere: credere se in Christo, et Christianos fieri cupere profitebantur. Centum quidam et duos (ut asserunt) aetatis atque perfidiae suae habens annos, sine trium commutatione verborum, spe futurae vitae alacer, decrepitus, optare se ut in fine temporum suorum per fidem Christi ad spiritualem reverteretur infantiam; nobisque putrefacta jam senio membra, ut quantocius per baptismum regeneraretur, ingessit.

Fuerunt quidam Judaei, qui praetereuntes, illuc appulsi, opportunitatem temporis atque ventorum aucupabantur: qui, navigandi concessa opportunitate, credere maluerunt. Tres igitur tantum feminas, [Col. 0744A] sed nobilissimas Judaeorum, ad virtutis suae gloriam dilatandam, in duritie perfidiae suae Christus permanere aliquantulum passus est. Arthemisia siquidem Lectorii [Ms. Lettorii], qui nuper hanc provinciam texit, et nunc Comes esse dicitur, filia, conjugis Meletii conversione commota, cum una ferme amica et nutrice et paucis ancillis domum viri sui deserens, ad quamdam speluncam, licet in vinea, tamen remotiore paululum loco sita, oblita femineae infirmitatis evasit. Erat in ea parvum novumque torcular, lacusque novus factus figuram quodammodo gerere credentis populi videbatur: non enim istos sicut utres veteres, sed sicut novos lacus mustum novi Testamenti recepisse, et credimus, et videmus. In eo igitur loco cum per biduum matrona a viro suo [Col. 0744B] offensa inexorabilis permansisset; ut primum tertia dies illuxit, famulae aquam haurire imperavit: quam cum odore et sapore mellis dulcedinem referre sensisset, primo quidem ministrae succensere coepit; et cur in eodem urceo mel injecisset, indignans, inquirebat: postquam autem, ut quasi negantem convinceret, ad lacum pergit, de quo paululum concavis manibus hauriens, reperit aquam, qua per biduum usa fuerat, in mellis suavissimi versam dulcedinem. Advocans itaque cunctas quae aderant, ut gustarent rogat, ne forte fallax sapor in faucibus tantum ipsius suavitatem mentiretur. Omnes gustantes, mira oblectatione affectae sunt, ut non aquam mellis sapore delibutam, sed mel sincerissimum, solum aquae similitudinem censerent. Stupore igitur percitae, [Col. 0744C] dum ad civitatem reverti parantur, curiosius agentes, etiam rorem qui in herbis plurimis erat, degustatum similem repererunt. Pergens itaque ad civitatem matrona memorata, haec marito retulit, et per eum omnibus indicavit; statimque ad Christi fidem sine reluctatione consensit.

Verum eadem die, qua Meletii uxor amaritudinem incredulitatis abjicere ex melle compulsa est, eadem, inquam, die, qua memorata filia Israel, quasi in deserto posita, illum antiquum Mara lacum (Exod. XV), injecto Crucis ligno, obdulcescere persensit: ita mirifico vereque coelesti omnis Ecclesia odore fragravit, ut praesentiam Spiritus sancti, quam et ante jam aliquoties, sed paucissimi senseramus, fraternitas pene universa sentiret: et mirum cunctis [Col. 0744D] illud fuit, quod per eosdem dies, serena propemodum jugiter permanente, creberrimi imbres demittebantur, et paulatim venientes ad fidem Christi Judaeos pluvia praecedebat: ita ut hoc animadvertentes, vulgo inter nos et quasi joculariter diceremus: Ecce jam pluit, scitote quoscumque Judaeos ad Christi fidem accessuros. Mirum dictu, frequenter, dum adhuc talia loqueremur, a quibusdam Judaeis fidei janua pulsabatur: nec immerito, sicut scriptum est: Pluviam voluntariam segregabit haereditati suae Dominus (Psal. LXVII). Desuper erant feminae, quae in odorem unguentorum Christi currere recusabant.

Innocentii illius, cujus supra fecimus mentionem, matrona cum prole sua, venerabilis (sicut fama est) [Col. 0745A] vidua, illico ut Innocentium sororis conjugem conversum esse conspexit, navim conscendit, non solum permittentibus, sed etiam suadentibus nobis; quia ad fidem Christi nec verbis, nec miraculis flecterentur. Uxor autem Innocentii per quatuor fere dies verbum salutis, quod ingerebamus, obduratis auribus recipiebat. Haec cum omnem respuens medicinam, insanabili incredulitatis valetudine opprimeretur, nullisque Innocentii conjugis vel minis, vel precibus, vel lacrymis moveri posset; universa, Innocentio rogante, ad domum in qua habitabat, fraternitatis multitudo convenit, habens magnum dolorem animi, quod tantae laetitiae plenitudini una mulier obsisteret, quia jam soror ejus manifeste putabatur. Cum igitur diu cassa verba surdis auribus ingerentes, nihil profecissemus; [Col. 0745B] ad cognitum orationis praesidium convolavimus; precesque quas humana repellebat impietas, ad coelestem misericordiam vertimus. Itaque usque in horam tertiam ferme hymnorum et orationum praeliis adversus Amalech (Exod. XVII) hostem Jesu ducis nostri sudavit exercitus. Inde cum jam pene (quod fatendum est) desperantes, abscessionem moliremur; resumptis rursum viribus, orationem cunctis indiximus; soloque strati, diu flevimus: et cum in consummatione orationis, Amen, populus acclamasset; et illa credere se, et Christianam fieri velle, subjunxit. Nos itaque, hac etiam a diaboli laqueis eruta, laeti ad habitacula nostra perreximus.

Sequenti, id est, octava demum die, qua veneramus [Col. 0745C] Jammona, remeare statuimus, optima praeclarae victoriae gaudia reportantes: sed cum jam in procinctu itineris constituti, civitate digrederemur, Dominus populo suo, quasi pro viatico, gaudium, quod solum deesse videbatur, adjecit. Affinis siquidem Innocentii illa vidua de pelago reducta est: quae subito se meis genibus advolvens, fidei nostrae auxilium cum lacrymis deprecabatur. Cui ego: Cur (inquam) mulier tanta animi levitate fratres tuos deserere voluisti? Ad haec illa: Et Jona (inquit) propheta a facie Domini fugere voluit, et tamen voluntatem Dei, licet invitus, implevit (Joan. I). Suscipe ergo tu non solum me, sed et istas orphanas, [Col. 0746A] et Christo eas nutri. Et hoc miserabiliter acclamans, duas filias suas parvulas mihi cum fletibus ingerebat. Quis non prae gaudio flevit? Cui non extorsit lacrymas laetitiae magnitudo? Suscepi plane ovem, quam ex omni numero solam errasse putabamus; eamque cum gemino fetu ad Christi ovilia revocavi.

Sane per hos, quibus haec gesta sunt, dies, ante initium Quadragesimae, Paschae a nobis celebrata est festivitas: quingentas siquidem et quadraginta animas ad Ecclesiam constat adjectas. Inane autem et supervacaneum non reor, ut cum multa propter infinitam copiam praetermisero, in fine commemorem, neminem ex tanta Jammonensis populi multitudine, qui per triginta millia passuum ante tot dies venerat, aut curam domus suae, aut provisionem [Col. 0746B] substantiae, aut desiderii affectum huic operi praetulisse. Illud magis mirum, magisque gaudendum est, quod ipsam Judaicae plebis terram diu inertem, nunc autem recisis incredulitatis vepribus, et recepto verbi semine, multiplicem fructum justitiae germinare conspicimus: ita ut nobis in spe tantorum novalium gaudeamus, unde insignem perfidiae eruimus silvam, illic fertilissima fidei opera pullulare. Primum enim ipsa synagogae fundamenta evertere, deinde ad novam basilicam construendam non solum impendia conferunt, sed etiam humeris saxa comportant. Haec beatitudo vestra die quarto nonarum Februalium virtute Domini nostri Jesu Christi arrepta, octo diebus ab eodem consummata esse cognoscat, post Consulatum domini Honorii undecimum, [Col. 0746C] et Constantio iterum victore. Quamobrem si indigni et peccatoris verbum dignanter admittitis, zelum Christi adversum Judaeos, sed propter Deum, eorumdemque perpetuam salutem, suscipite. Forsitan enim jam illud praedictum ab Apostolo venit tempus, ut plenitudine Gentium ingressa, omnis Israel salvus fiat. Et fortasse hanc ab extremo terrae scintillam voluit Dominus excitari, ut universus orbis terrarum charitatis flagret incendio. Hactenus Severi episcopi epistola: missa enim (ut diximus) haec ad cunctos Christi fideles, inter alia loca, etiam Uzali in Africa, ubi Evodius episcopus erat, lecta est, ut ante meminimus.




ANNO DOMINI CCCCXIX.
S. BONIFACIUS I, PAPA.
(Coustant. Epist. Rom. Pont. tom. I.)
[Col. 0745]



[Col. 0745]
PROLEGOMENA.

[Col. 0745C] 1. Exsequiis Zosimo persolutis, altero die, hoc est Decembris 28 anni 418, in ecclesiam Theodorae convenientibus cum plebe presbyteris Bonifacius [Col. 0746C] vetus presbyter electus est, ac die sequenti 29, qui in Dominicam incidebat, in ecclesia S. Marcelli cum acclamatione totius populi ac meliorum civitatis [Col. 0747A] consensu, subscribentibus plus minus septuaginta presbyteris, et novem diversarum regionum episcopis astantibus, Romanae urbis episcopus invitus consecratus est.

2. Ipso autem exsequiarum Zosimi die, Eulalius archidiaconus cum diaconis aliis et paucissimis presbyteris et multitudine turbatae plebis basilicam Lateranensem adiens, facto ibi biduo, die Dominico ab episcopo Ostiensi, quem reluctantem accersiverat, est ordinatus.

3. Eodem 29 Decembris die Symmachus Urbis praefectus de utraque ordinatione Honorium augustum ita certiorem fecit, ut Eulalio palam faveret. Rescripsit Imperator, Januarii 3 die anni 419, convenire votum ac studium suum circa Eulalium, utpote [Col. 0747B] cui competens numerus ordinantium legitimus, solemnitas temporis, locique qualitas recte venerandum nominis apicem contulerint; cum autem Bonifacio constet omnia defuisse, superflue exspectatam esse sententiam suam; hunc itaque interdicta Urbe confestim prohibendum, aut si reluctetur, expellendum esse. Quod Honorii praeceptum quomodo acceptum sit, Symmachus 8 Januarii die ipsi Imperatori renuntiavit.

4. Verum eodem tempore Romani presbyteri, sinceriorem ordinationis Bonifacii relationem ad eumdem imperatorem miserunt, rogantes ut duos electos cum auctoribus suis ad comitatum suum venire praeciperet, quo rei veritatem explorare per se facilius posset. Et eorum quidem preces ipsi aequissimae [Col. 0747C] visae sunt. Quocirca Januarii 15 die rescriptum alterum ad Symmachum dedit, quo suspensis iis, quae prius decreta fuerant, Bonifacium et Eulalium cum suis Ravennam intra VI iduum Februarii jubebat maturare, atque interim competentem ex diversis provinciis episcoporum numerum, ut ea causa in synodo excuteretur, accivisse se significabat.

5. Tunc causa illa frequenti episcoporum examine cognita. Sed cum pertinaci partium altercatione finiri non potuisset, atque ipsi episcopi, qui convenerant, sese pauciores ad sententiam de re tanti momenti ferendam existimarent, instantibus praeterea Paschae diebus, qui praesulum in ecclesiis [Col. 0747D] suis praesentiam desiderabant, totum hoc negotium post solemnitatem illam differendum esse pius princeps censuit. Interea decretum est, ut Achilleus Romam, Paschalia ibi solemnia celebraturus, se conferret; nec eo Bonifacius aut Eulalius accederent; nominatimque, ut loquitur Honorius, ordinatione nostra, et sententia episcoporum, quorum in synodo major se multitudo collegerat, consensu etiam partium et professione, id fieri definitum est, ut sciret se specialiter [Col. 0748A] esse damnatum, quicumque ad concitandum populum Urbem fuisset ingressus.

6. Nihilo tamen minus Eulalius, cito professionis suae oblitus, Martii 18 die Urbem ingressus est, ibique ingentes tumultus excitavit. Immo ipsis Honorii litteris ad Symmachum Martii 25 die consignatis ab Urbe abscedere jussus, praefracte in ea perstare non timuit. Sed ipse se condemnavit impatientia sua, et, ut recte judicavit Honorius, probavit ex praesenti facto quale videatur habuisse principium. Eam ob causam idem princeps haec ad Symmachum 3 Aprilis die rescripsit: Quoniam ergo recte hunc, post tot admissa, Urbe constat expulsum: Bonifacium venerabilem virum episcopum, ad cujus moderationem auctoritatem nostram recte censuimus jungendam, sublimitas [Col. 0748B] tua Urbem ingredi debere nos statuisse cognoscat. Statimque operam dedit, ut episcopi, quos e Gallicanis et Africanis regionibus ad concilium Spoleti intra diem iduum Juniarum habendum convocarat, de consumpto et absoluto negotio admonerentur, adeoque ab itineris hujus labore sibi parcerent. Qua de re Afros diligentia singulari certiores factos esse ipsorum ad Bonifacium epistola 11, Maii 31 die conscripta, probat. Monimenta autem omnia, ex quibus haec praelibanda duximus, integra apud Baronium, ad annos 418 et 419, consulere licet.

7. Bonifacius, postquam ipsi adjudicatus atque confirmatus est Romanae urbis episcopatus, plurimum ad id operae contulit, ut in Illyrici provincias jus, quod nonnulli ad urbis Constantinop. antistitem [Col. 0748C] transferre moliebantur, ecclesiae suae vindicaret.

8. Anno 422, et quidem, ut ferunt antiqua Hieronymi martyrologia, in quibus nullus deinceps successorum Bonifacii notatur, 4 Septembris die obiit. Cum hoc die apprime consentiunt plures veteres Romanorum episcoporum catalogi, qui pontificatum illius tribus annis, mensibus octo ac diebus sex aut septem definiunt. Nam a 29 Decembris die anni 418, quo Bonifacium ordinatum diximus, ad 4 Septembris anni 422 diem, totidem anni, menses ac dies numerantur. Praedictis quoque catalogis concinunt Latini Graecique scriptores, si Nicephorum excipias, ac nonnullas Prosperi editiones, in quibus Bonifacio quatuor anni tribuuntur. Quamquam et hoc, si quartum annum non completum intelligamus, commode [Col. 0748D] cum aliis concilietur. Stare igitur nequit sententia Baronii, qui Bonifacii obitum non modo in annum 423, Chronicorum Marcellini et Prosperi ut sibi videtur auctoritate, sed et in diem VIII kalendas Novembris cum pontificalibus libris differt. Quippe licet praedictis in Chronicis Coelestini, qui Bonifacio successit, in pontificatum ingressus cum anno 423 componi videatur, is tamen ante recensetur, quam Honorii mors, quae in mensem Augustum anni 423 incidit, referatur.



[EPISTOLAE ET DECRETA.]




[Col. 0749]
S. BONIFACII I, PAPAE, EPISTOLAE ET DECRETA. (C,S)





MONITUM IN TRES SUBSEQUENTES EPISTOLAS
[Col. 0749A]

Monimenta varia, quae ad Bonifacii electionem et ordinationem, et schismatis tunc nati originem attinent, primus Baronius e codice Vaticano descripsit, et ad calcem anni 418, aut ad initium 419, eo ordine, quo in archetypo scripta sunt, edidit. Primum antecedit Symmachi relatio anno 418, Decembris 29 die consignata, qua is praefectus Honorio persuadere conatur, Eulalium urbis Romanae pontificem rite electum, »ac Bonifacium contra sacrae legis ordinem, et consuetudinis rationem« ordinatum esse. Deinde sequitur Honorii rescriptum ad eumdem Symmachum anno 419, Januarii 3 die datum, in quo ordinationem Eulalii ratam, ac Bonifacii irritam habere se declarat; ideoque huic Urbe interdicit, aut si non sponte obsequitur, »pertinacius resistentem invitum expelli« jubet. Rescriptum hoc [Col. 0749B] excipit altera Symmachi relatio Januarii 8 die notata, qua Imperatori significat, se ipsius praeceptum eo die accepisse, »quo sancti diei (Epiphaniae) erat celebranda solemnitas,« ac sine mora, ut imperata perficerentur, operam dedisse; sed Bonifacium, ut ab indicta processione abstineret jussum, parere noluisse. Verum hinc nihil profecit Symmachus. Eum enim Imperatori diutius imponere non ferentes Romani presbyteri, mendaci illius narrationi sinceriorem opponendam duxerunt. Quapropter supplicem conscripserunt libellum, quem Honorius Januarii 15 die ad ipsummet Symmachum rescribens, a se acceptum testatur. Unde illum vel eo ipso die quo secunda Symmachi relatio, vel non multo serius, missum esse colligitur. Porro inter monimenta illa, quae hac de causa scripta sunt, nullum hic referre pluris interest, quam mox dictum libellum, utpote in quo Bonifacii ordinatio ac dotes [Col. 0749C] a proprio ipsius clero planius ac sincerius explicantur.





EPISTOLA I [a 1Kb] ROMANORUM PRESBYTERORUM AD HONORIUM IMPERATOREM, SEU EXEMPLUM PRECUM PRESBYTERORUM PRO BONIFACIO. Bonifacii legitimam, Eulalii vero illegitimam fuisse ordinationem.[Col. 0750A]

1. Petimus Clementiam vestram, piissimi et clementissimi imperatores Honori et Theodosi semper augusti. Post abscessum sancti Zosimi papae Ecclesiae catholicae urbis Romae, ut fieri mos volebat, atque ipsa religionis disciplina dictabat, plures in unum convenimus sacerdotes; ut de constituendo successore communi judicio tractaremus. Sed quoniam Lateranensem ecclesiam, obstructis pene omnibus ingressibus, archidiaconus Eulalius, contemptis [Col. 0750B] impie summi sacerdotis [b 1Kb] exsequiis, diaconibus et paucissimis presbyteris ac multitudine turbatae plebis obsederat; altero die (Decemb. 28) ad eamdem ecclesiam, [c 1Kb] ubi prius ab omnibus fuerat conventum, habita omnium collatione properavimus: ibique participato cum christiana plebe consilio, quem Deus jussit elegimus. Nam venerabilem virum Bonifacium, veterem [d 1Kb] presbyterum, in lege doctissimum, ac bonis moribus comprobatum, et quod eum magis ornabat, invitum, acclamatione totius populi ac consensu meliorum civitatis [e 1Kb] adscivimus divinae institutionis ordine consecratum. Nam subscribentibus plus minus septuaginta presbyteris, adstantibus novem diversarum provinciarum episcopis, benedictionem competenti [f 1Kb] tempore constat fuisse celebratam. [Col. 0750C] Ac prius omnia, quae solemnitas exigebat, [g 1Kb] impleta sunt.

[Col. 0751A] 2. Sed cum supradictus Eulalius, qui antea per tres consacerdotes nostros fuerat ex multorum auctoritate conventus, ne quid sibi temere praeter conscientiam cleri majoris assumeret, circumventis paucissimis presbyteris, male acceptis his ac diversae custodiae mancipatis qui ad prohibendum cum litteris venerant, exhibito etiam cum aliis Ostiensi [a 1Kb] episcopo, quem prope mortuum constat accitum; nam tractum esse nolentem, senis aegritudo testatur; in locum sibi non debitum, incustodito religionis ordine, per ambitum proruisset: coepit factum suum per homines disciplinae inscios ac religionis ignaros [b 1Kb] indecenter tueri; aestimans humanis perturbationibus se confundere sententiam posse divinam.

3. Et quoniam Clementiam vestram constat falsidica [Col. 0751B] [c 1Kb] relatione deceptam, ut nescio quid in injuriam [d 1Kb] divini judicii sanciretis (nam divinum est quidquid tantorum firmat electio), petimus Pietatem vestram, ut removeri priora constituta [e 1Kb] jubeatis, atque Eulalium, qui in locum subrepsit aliorum, ad comitatum [f 1Kb] Perennitatis vestrae cum auctoribus suis debere adduci. Nos enim profitemur sanctum papam Bonifacium nostris cum sacerdotibus adfuturum. [g 1Kb] Relictis enim singulis per titulos presbyteris omnes aderunt, qui voluntatem suam, hoc est Dei judicium proloquantur. Jubeat etiam vestra Clementia omnes adesse, quos causa constringit; ejici etiam civitate nolentes, qui se non patientur adduci. Invenietis, cum coeperit agitari interna discussio, [Col. 0752A] [h 1Kb] quod non solum divinis legibus abhorreat, verum etiam displicere possit humanis: quo hoc consecuti agamus aeterno Imperio vestro maximas atque uberes gratias.





EPISTOLA II [i 1Kb] . AB OMNI CONCILIO AFRICANO AD BONIFACIUM URBIS ROMAE EPISCOPUM, [j 1Kb] PER FAUSTINUM EPISCOPUM ET PHILIPPUM ET ASELLUM PRESBYTEROS, LEGATOS ECCLESIAE ROMANAE, DIRECTA. De clericorum causis et de appellationibus episcoporum, id, quod Zosimi commonitorio continetur, servaturos se profitentur, donec authentica recognoverint Nicaeni concilii exemplaria.


Domino beatissimo et honorabili fratri BONIFACIO AURELIUS VALENTINUS primae sedis provinciae Numidiae, [Col. 0752B] et caeteri qui praesentes adfuimus numero 217 ex omni concilio Africae.

1. Quoniam Domino placuit, ut de his quae nobiscum egerunt sancti fratres nostri, coepiscopus Faustinus, et compresbyteri Philippus et Asellus, non beatae memoriae episcopo Zosimo, a quo ad nos mandata et litteras attulerunt, sed tuae Venerationi, qui in ejus locum es divinitus constitutus, humilitas nostra rescriberet; ea breviter insinuare debemus, quae utrorumque [k 1Kb] concordia terminata sunt, non ea quae prolixis gestorum voluminibus continentur: in quibus salva quidem charitate, non tamen sine parvo altercationis labore demorati sumus, [l 1Kb] ex gestis delibantes; quae nunc ad causam pertinent. [Col. 0753A] Quamquam et ille, si adhuc esset in corpore, hoc acciperet gratius, quod videret pacatius terminatum, domine frater.

2. Apiarius presbyter, de cujus et ordinatione et excommunicatione et provocatione fuerat exortum non solum Siccensi, verum etiam totius [a 45Kb] Africae Ecclesiae non leve scandalum, de omnibus erratis suis veniam petens, communioni est restitutus. Prior autem coepiscopus noster Siccensis Urbanus, quod in eo [b 1Kb] corrigendum visum est, sine ulla dubitatione correxit. Quia vero paci et quieti Ecclesiae non tantum ad praesens, sed etiam in posterum prospiciendum fuit, quoniam talia multa praecesserant, ut vel similia, vel etiam graviora deinceps praecaveri oporteret: placuit nobis, ut de Siccensi ecclesia, [Col. 0753B] retento [c 1Kb] scilicet honore gradus sui, presbyter removeretur Apiarius, et accepto [d 1Kb] epistolio, ubicumque alibi vellet et posset, presbyterii munere fungeretur. Quod eidem ipsi per litteras proprias postulanti sine difficultate concessimus.

3. Sane priusquam haec causa isto termino clauderetur, inter alia quae dinturnis disceptationibus [e 1Kb] versabamus, quia ratio ipsa poscebat, ut apud acta ecclesiastica a fratribus nostris Faustino coepiscopo, et Philippo et Asello compresbyteris quaereremus, ut promerent quidquid eis agendum nobiscum fuisset injunctum, nonnulla quidem sine ullo scripto prosecuti sunt verbis; sed cum id potius flagitareremus quod in litteris ferrent, commonitorium protulerunt, quod recitatum nobis, etiam gestis quae secum [Col. 0753C] ad [f 1Kb] vos deferunt est alligatum. In quo eis quatuor quaedam nobiscum gerenda mandata sunt: unum de appellationibus episcoporum ad Romanae Ecclesiae sacerdotem; alterum ne ad Comitatum episcopi importune navigent, tertium de tractandis [g 1Kb] presbyterorum et diaconorum causis apud finitimos episcopos, si a suis excommunicati perperam fuerint; quartum de Urbano episcopo excommunicando, [Col. 0754A] vel etiam [h 1Kb] Romam evocando, nisi ea quae videbantur corrigenda corrigeret.

4. Quorum omnium de primo et tertio, id est, ut Romam liceat episcopis provocare, et ut clericorum causae apud suarum provinciarum episcopos finiantur, jam priore anno etiam litteris [i 1Kb] nostris ad eumdem venerabilis memoriae Zosimum episcopum datis insinuare curavimus, ut ea servare sine ulla ejus injuria paulisper sineremus usque ad inquisitionem statutorum Nicaeni concilii. Et nunc de tua poscimus Sanctitate, ut quemadmodum ea apud Nicaeam a patribus acta vel constituta sunt, sic ea a [j 1Kb] nobis facias custodiri, et ibi apud vos ista, quae in commonitorio attulerunt, facias exerceri, id est: »Si episcopus accusatus fuerit, et judicaverint congregati [Col. 0754B] episcopi regionis ipsius, et de gradu suo dejecerint eum, et appellasse videatur, et confugerit ad beatissimum Ecclesiae Romanae episcopum, et voluerit audiri, et justum putaverit ut renovetur examen; scribere his episcopis dignetur, qui in finitima et propinqua provincia sunt, ut ipsi diligenter omnia requirant, et juxta fidem veritatis definiant. Quod si is qui rogat causam suam iterum audiri, deprecatione sua moverit episcopum Romanum, ut e latere suo presbyterum mittat; erit in potestate episcopi quid velit et quid aestimet. Et si decreverit mittendos esse qui praesentes cum episcopis judicent, habentes auctoritatem ejus a quo destinati sunt, erit in suo arbitrio. Si vero crediderit sufficere episcopos, ut negotio terminum imponant; faciet quod sapientissimo [Col. 0754C] suo consilio judicaverit.« Item de presbyteris et diaconis (Sardic. conc. can. 7): »Si episcopus quis iracundus, quod esse non debet, cito aut aspere commoveatur adversus presbyterum sive diaconum suum, et exterminare eum de Ecclesia voluerit; providendum est ne innocens damnetur aut perdat communionem: habeat potestatem ejectus, ut finitimos interpellet, [k 1Kb] et causa ejus audiatur, et diligentius tractetur, quia non oportet [l 1Kb] ei negari audientiam [Col. 0755A] roganti: et ille episcopus, qui aut juste aut injuste eum rejecit, patienter accipiat ut negotium discutiatur, ut aut probetur ejus, aut emendetur sententia« (Can. 17).

5. Haec utique usque ad adventum, donec authentica Nicaeni concilii afferantur exempla, verissimorum exemplariorum Nicaeni concilii inserta gestis sunt, quae [a 12Kb] si ibi, quemadmodum constituta sunt, et quemadmodum ipso quod apud nos fratres ex apostolica sede directi allegaverunt commonitorio, continentur, eoque ordine vel apud vos in Italia [b 1Kb] custodirentur, nullo modo nos talia, qualia commemorare jam nolumus, vel tolerare [c 1Kb] cogeremur, vel intolerabilia pateremur. Sed credimus adjuvante misericordia Domini Dei nostri, quod tua sanctitate [Col. 0755B] Romanae Ecclesiae praesidente, non sumus jam istum typhum passuri; et servabuntur erga nos, quae nobis etiam non disserentibus custodiri [d 1Kb] debeant cum fraterna charitate, quae secundum sapientiam atque justitiam, quam tibi donavit Altissimus, etiam ipse perspicis esse servanda, [e 1Kb] nisi forte aliter se habeant canones concilii Nicaeni. Quamvis enim plurimos codices legerimus; sed nusquam in Nicaeno concilio in Latinis codicibus legimus, quemadmodum in supradicto commonitorio [f 1Kb] inde directa sunt. Tamen quia hic in nullo codice Graeco ea potuimus invenire, ex Orientalibus Ecclesiis, ubi perhibentur eadem decreta posse etiam authentica reperiri, magis nobis desideramus afferri. Pro qua re tuam quoque Venerationem obsecramus, ut scribere etiam ipse digneris [Col. 0755C] ad illarum partium sacerdotes, hoc est Ecclesiae [g 1Kb] Antiochenae, Alexandrinae et Constantinopolitanae, et aliis etiam si tuae placuerit Sanctitati, ut inde ad nos iidem canones apud Nicaeam civitatem a patribus constituti veniant, te potissimum hoc beneficium cunctis Occidentalibus Ecclesiis cum Domini [Col. 0756A] adjutorio conferente. Quis enim dubitet, exemplaria esse verissima concilii Nicaeni in Graecia congregati, quae de tam diversis et nobilibus Graecis Ecclesiis allata et comparata concordant? Quod donec fiat, haec quae in commonitorio supradicto nobis allegata sunt de appellationibus episcoporum ad Romanae Ecclesiae sacerdotem, et de clericorum causis apud suarum provinciarum episcopos terminandis, nos usque ad probationem servaturos esse profitemur, et Beatitudinem tuam ad hoc nos adjuturam in Dei voluntate confidimus.

6. Caetera vero, quae in nostra synodo gesta vel firmata sunt, quoniam supradicti fratres nostri Faustinus coepiscopus, Philippus et Asellus compresbyteri secum ferunt, si dignatus fueris, tuae nota facient [Col. 0756B] Sanctitati. Et alia manu, Dominus noster te nobis annos plurimos custodiat, beatissime frater. Subscripserunt quoque Alypius, Augustinus, Possidius, [h 1Kb] Marianus et caeteri episcopi.



EPISTOLA III [i 1Kb] . De Maximo Valentinae civitatis episcopo diversis criminibus accusato, ut in synodo provinciae illius causa discutiatur.


BONIFACIUS episcopus PATROCLO, REMIGIO, MAXIMO, HILARIO, SEVERO, VALERIO, JULIANO, CASTORIO, LEONTIO, [j 1Kb] CONSTANTINO, JOANNI, MONTANO, MARINO, MAURICIO, et caeteris episcopis per Gallias et septem provincias constitutis.

1. Valentinae [1 1Kb] (Ivo, p. 5, c. 271) nos clerici civitatis [Col. 0756C] adierunt, proponentes per libellum crimina, quae Maximum teste tota provincia asserunt commisisse; delegata toties cognitione, illum [k 1Kb] constituta semper subterfugisse judicia, nec confisum conscientia festinasse, ut si esset innocens, examinatis omnibus purgaretur; quae toties decreta, ex [l 1Kb] nostrarum [Col. 0757A] quoque chartarum instructione cognovimus. Qui econtrario probavit de se illa quae dicta sunt, [a 1Kb] qui ad ea confutanda, cum essent innumera, a decessoribus meis [b 1Kb] provinciali delegata cognitione, conventus, etiam dicitur evitasse, et adesse minime voluisse (Nicolaus I, epist. 39). Et nullus dubitat, quod ita judicium nocens subterfugit, quemadmodum ut absolvatur qui est innocens quaerit. Sed astuta cavillatio eorum, qui versutis agendum credunt esse consiliis, numquam innocentiae nomen accipiet. Confitetur enim de omnibus, quisquis se subterfugere judicium dilationibus putat. [c 1Kb] Veniat tamen aliquando ille, qui talis perhibetur, in medium: nec prodest illi, toties latuisse, toties subterfugisse, quem sui actus et commissa, quocumque fugerit, ea quae objiciuntur [Col. 0757B] illi, si vera sunt, crimina persequuntur. Debueram quidem jam nunc [d 1Kb] dignam, pro ejus accusatis in nostro judicio actibus, qui cognitionem et decretum judicium saepe declinando credidit illudendum, ferre sententiam: at ne aliquis [e 1Kb] praecocem forsitan judicaret, et sibi qui absens est, licet sit quaesitus a nobis, reservatum esse nihil diceret; maluimus intercapedine temporis data differri, cum hoc etiam ejus accusatores assererent, de [f 1Kb] suis intentionibus et moribus sic securum Maximum, tanto magis damnanda committere, quanto tardius se constituto judicio [g 1Kb] praesentaret. Quem Manichaeorum involutum caligine, arguunt turpi secta olim ita, ne eum possit abluere, animum sordidasse, in probationem objectae rei gesta synodalia proferentes; et [Col. 0757C] commissis involutum undique flagitiis, nullum eum sanitatis habuisse respectum. Quem furore suo et insana temeritate ad saecularium quoque judicum tribunalia subditum quaestioni, quod in vili quoque persona turpissimum est, objicerent pervenisse, et homicidii damnatum [h 1Kb] asserunt, gestis prolatis in medium: et hunc talem post tanta taliaque commissa episcopatus adhuc sibi nomen in suis latibulis vindicare in propriae civitatis infamiam, nimiis doloribus conqueruntur, et sanctum nomen vindicando sibi velle polluere.

2. Ideoque, fratres charissimi, quia audiendus hic praesentare se noluit, ne convictus forsitan ab [Col. 0758A] accusantibus se clericis, posset digna tandem aliquando, praesentatus episcopali judicio, pronuntiationis congruae feriri sententia; (quamquam illi cum haec [i 1Kb] edicta fuerit, quae potest hujus nominis esse jactura, qui (III, quaest. 9, c. 10: Ivo, p. 5, c. 271, et p. 6, c. 338) pudorem numquam habuisse sacerdotii perhibetur, et locum suum ne modico quidem tempore custodisse?) dilationem tamen dedimus, et decrevimus vestrum debere intra provinciam esse judicium, et congregari synodum ante diem kalendarum Novembrium: ut si adesse voluerit, praesens si confidit ad objecta respondeat; si vero adesse neglexerit, dilationem sententiae de absentia non lucretur. Nam manifestum est confiteri eum de crimine, qui indulto et toties delegato judicio purgandi [Col. 0758B] se occasione non utitur. Nihil enim interest, utrum in praesenti examine omnia quae [j 1Kb] dicta sunt comprobentur, cum ipsa quoque pro confessione procurata toties constet absentia. Nos autem per omnes provincias litteras [k 1Kb] dirigimus, ne excusationem sibi ignorationis obtendat, ut ad provinciam venire cogatur, et illic se constituto praesentare judicio. Quidquid autem vestra Charitas de hac causa duxerit decernendum, cum ad nos relatum fuerit, nostra, ut condecet, necesse est auctoritate firmetur. Data sub die idus Junias (Jun. 13, ann. 419), Monaxio viro clarissimo consule.





MONITUM IN DUAS EPISTOLAS SUBSEQUENTES.

[Col. 0758C] 1. Ambae in Romano concilio sub Bonifacio II recitatae, ejusque actis insertae, postmodum a Luca Holstenio in collectione Romana bipartita vulgatae sunt. Eas conscripsit Bonifacius ex occasione Perigenis, qui Corinthi natus, in eadem ecclesia renatus, ejusque clero adscitus, cum per omnes clericorum gradus meruisset, Patrensibus quidem a Corinthiorum praesule, totius provinciae approbante synodo, ordinatus fuerat episcopus; sed a plebe repulsus, postmodum ab ipsis Corinthiis in episcopum cooptatus est. Postulationi eorum intercedebant nonnulli, apud quos ea obtinebat religio, ut canones, qui episcoporum translationes vetabant, violari timerent, si qui uni ecclesiae semel ordinati, licet ab ea numquam suscepti, alteri praeficerentur. Quam ob causam Corinthii sedem apostolicam [Col. 0759A] precibus datis adierunt, ut ejus auctoritate voti compotes fierent. Miratus est Bonifacius Corinthiorum precibus nullas Rufi adjunctas esse litteras, licet illius curae Achaia una cum caeteris Illyrici provinciis commissa jam fuisset. Quocirca etiamsi aequam judicaret illorum petitionem, prius tamen, quam Rufi accepisset litteras, rescribere ipsis noluit, »ut et apostolicae sedis auctoritas, et ejus vicari, debita honorificentia servaretur« (Epist. 2, n. 4); nec non »ut nihil immaturum ab hac sede fieri videretur« (Epist. 15, n. 3). Ubi vero Rufi de Perigene accepit scripta, quae desideriis omnino convenirent, tunc ad eumdem Rufum missa epistola »secunda, quae universo presbyterio,« hoc est toti Romano clero, »complacuit« (Ibid. n. 3), Perigenem ecclesiae Corinthiorum constituit pontificem.

2. Ex hac narratione cum constet, duas a Bonifacio de praedicto negotio scriptas esse epistolas, unam qua suspensam tenebat Corinthiorum exspectationem, alteram qua eorum postulatis Perigenem [Col. 0759B] concedehat, e subsequentibus epistolis utra prior censenda sit, dijudicari facilius potest. Eam enim, quae Romano in concilio prima recitata est, eo quoque ordine scriptam esse inde liquet, quod in ea perinde loquatur Bonifacius, ut qui Rufo ecclesiarum per Achaiam atque Macedoniam nondum commisisset ipse curam, sed hanc ei a decessoribus commissam fuisse tantum e scrinii sui monimentis comperisset; ac deinde adjungat, hoc decessorum exemplo se adduci, ut Corinthiorum, qui Perigenem episcopum postulabant, preces Rufo notas faciat. Quibus verbis, ad hunc Thessalonicensem episcopum de Perigenis negotio tunc primum scribere se satis aperte indicat. Alteram vero tunc scriptam esse planum est, cum mutuas a se invicem Bonifacius ac Rufus accepissent litteras; ac non solum Rufus ad Bonifacium de ecclesiarum sibi commissarum statu scripsisset, sed et ab eo suscepisset responsa, »quae in singulorum notitiam pertulerat« [Col. 0759C] (Epist. 2, n. 2).

3. Tillemontii tamen judicio (Till. tom. XII, pag. 667), Bonifacius in priori epi tola confirmare videtur Perigenis electionem, eujus primam notitiam in postrema epistolae alterius parte sic Rufo dat, ut de illa nihil definire se voluisse significet, quoad ipsius super ea litteras accepisset. Unde motus vir ille doctus priorem illam epistolam falsi suspectam esse, nec ulla ratione defendi posse censet, nisi dicatur scripta quidem a Bonifacio, cum primo Corinthiorum petitionem assensu suo comprobare atque confirmare decrevisset; sed minime missa, quia deinde hujusmodi confirmationem, quoad sibi de hac re scripsisset Rufus, differendam duxerit. At quominus hoc dicatur aut sentiatur, prohibent cum ipsa Bonifacii epistola 15, ubi duplicis epistolae ad Rufum de hac causa directae mentio fit, tum Romani concilii sub Bonifacio II gesta, in quibus ambae epistolae memorantur, non ut e Romanae Ecclesiae [Col. 0759D] scrinio prolatae; sed ut ex Thessalonicensis ecclesiae archivo Romam allatae. Neque etiam suspecta potest haberi prior epistola, quin simul et altera, immo alia omnia scripta, quae in eodem concilio recitata sunt, pari suspicione aspergantur. Non enim alia est unius aut alterius, sed aequalis omnium auctoritas. Singula quippe protulit Theodosius [Col. 0760A] Echiniensis in Thessalia episcopus; quo quidem illorum fidem e sedis apostolicae scrinio explorari postulante, idque annuente ac praecipiente Bonifacio II papa, recitata sunt et actis inserta. Verum ingens nobis suspicio est, duarum epistolarum sequentium confusum atque perturbatum esse finem. Certe si ab utraque distrahantur quae cujusque numero quarto continentur, et quod uni male adsutum est, alteri vicissim restituatur; nihil jam erit, quod non apte sibi cohaereat. Neque mirum videri debet, in iis scriptis, quae decurtata nonnumquam exhibentur, quaedam etiam loco suo fuisse mota.



EPISTOLA IV. Ut Corinthii Perigenem quem expetunt episcopum accipiant.


Dilectissimo fratri RUFO BONIFICIUS.

1. Beatus apostolus Petrus, cui arx sacerdotii [Col. 0760B] dominica voce concessa est, in immensum gratulationis extollitur, quoties pervidet concessi sibi honoris a Domino intemeratae se pacis filios habere custodes. Quid enim gaudio debeat majore pensare, quam quod agnoscit acceptae potestatis illaesa jura servari? Vere namque immobile requirit a diversis destinata super negotiis quibusque consultatio fundamentum, quae ejus consulit sedis arcanum, quam constat dignatione petrae spiritalis elatam.

2. Frequentia igitur, ut scrinii nostri monimenta declarant, ad charitatem tuam ex ejus fonte scripta [a 1Kb] manarunt, quibus sollicitudinem ecclesiarum per Macedoniam et Achaiam sitarum Fraternitati tuae, quam scimus ecclesiasticam disciplinam canonum notione servare, certum est esse commissam. Nec [Col. 0760C] immerito id ducimus factum. Hanc enim gratiam Dilectioni tuae apostolica sedes officio diligentis impertit. Unde fit, ut Sanctitatem tuam gnaram faciamus hujusce negotii, quod ex ea provincia auribus nostris ingeritur destinatum, cujus [b 1Kb] prudentiae tuae dudum cura mandata est.

3. Corinthii enim olim beati Pauli praedicatione laudati, quorum preces subdendas magis credidimus esse, quam narrandas, Perigenem, sicut jam dudum a sancta synodo [c 1Kb] super ejus nomine pagina directa testatur, sanctum et instituti optimi qualitate pollentem, civitatis suae non tam accipere quam retinere desiderant sacerdotem. Cujus ordinationis seriem si integro ordine exponendam putavero, fiat necesse est ejus laudis augmentum; et huic [Col. 0760D] nimirum proficiet, si faciamus vel ordinantis [d 1Kb] , vel ordinati recto tramite mentionem. Quis enim dubitet ejus meritis deputari; quis renuit judicii fuisse divini, ideo hunc a Patrensibus in tempore non esse [e 1Kb] susceptum, et diu super praemissa ecclesia, [Col. 0761A] magna deliberatione suspensum, ut hujus ovilis pastor fieret, in cujus caulis suam a cunabulis transegisset aetatem? Judicia Dei abyssus multa (Psal. XXXV, 7): quod congrue aptamus exemplum, et nemo crederet quod in ordinatoris aliquando locum subrogari posset, [a 2Kb] quia fuerat ab aliis ordinatus. Non ambigo coelestis tunc istud fuisse sententiae.

4. Qua [b 1Kb] vel consensu qui illic auctoritatem sedis apostolicae praesentabant, eum in nostrorum numerum recipimus: et in eos necesse est vigorem censurae, qui contra nostrum factum post haec nescientibus nostris incitare dicuntur populos, si perstiterint, exseramus. Quod quidem et Dilectionem tuam in eos ex nostra praeceptione facere [Col. 0761B] volumus: ut eorum licentiam, quibus nihil tale commisimus, refrenemus.



EPISTOLA V [c 1Kb] . Rufi in implendo vicarii apostolicae sedis officio vigilantia laudatur. Idem explicatur officium. Memorat Bonifacius plures episcopos, suas ipsius litteras Rufi opera ad eos perlatas comprobasse; eaque occasione in Perigenis laudem excurrit.


Dilectissimo fratri RUFO BONIFACIUS.

1. Credebamus, post epistolas nostras pro ecclesiasticae disciplinae observatione transmissas, omnibus aditum praesumptionibus praecludendum, cum ad consultationem Dilectionis tuae praebuissemus debitum pro causarum aestimatione responsum; [Col. 0761C] constituentes ea dehere servari, quae ecclesiastica exigit disciplina. Sed quantum nunc tuae Sanctitatis nobis relatio patefecit, apud plerosque valuisse quod scripsimus; apud quosdam autem admonitionem nostram inefficacem cognovimus fuisse. Nec hoc Fraternitati tuae possumus imputare, cum te anxium pro commissa tibi ecclesiarum sollicitudine et rebus et litteris sentiamus. Vigilantiae tuae laudamus [Col. 0762A] industriam, qui ne videaris tibi commissa negligere, id non praetermittis litteris indicare, quod sedis apostolicae debeat censura corrigere: hunc te Dei nostri habere professus timorem, quem prudentissimo inesse convenit sacerdoti; qui tunc tibi esse poterit gloriosus, si ea quae curae tuae commissa sunt, prodesse ecclesiis fuerimus experti. Intuetur enim te, ut epistolis tuis ipse fideliter es locutus, beatissimus Petrus apostolus oculis suis, qualiter summi rectoris utaris officio. Nec potest tibi esse non proximus, qui pastor dominicarum ovium est perpetuus constitutus; aut aliquam ubivis positam ecclesiam non curare, in quo universalis ecclesiae positum legimus fundamentum.

2. Te ergo, frater charissime, omnis cura respectat [Col. 0762B] earum ecclesiarum, quas tibi vice sedis apostolicae a nobis creditas recognosces: ut et prava corrigas, et dissipata componas; et si quae inter episcopos eveniant causae, sub divini judicii timore [d 1Kb] distinguas: ut creditis tibi a sede apostolica gubernaculis contra omnes fluctus nascentium procellarum juste et prudenter utaris.

3. In notitiam singulorum, ad quos ante jam scripsimus quem deberent tramitem custodire, nostras te epistolas pertulisse dixisti: quibus debitum se commodare consensum plurimi sacerdotum sacrarum traditionum memores sunt professi; quos fraterna charitate (Supple, sumus) complexi. Tales esse cognoscimus coepiscopum nostrum Adelphium, vel fratrem Perigenem, cui beati sermo concilii [e 1Kb] [Col. 0762C] jam dudum adstipulator accessit. Ad episcopatus speculam jam vocabat [f 1Kb] Dei, inquam, sententia, cujus beneficia saepe credimus esse contraria; et in adversum vertimus, quae post recognoscimus profuisse. Quam rem confirmat negotii praesentis exemplum. Tristis absque dubio coepiscopus noster Perigenes fuit, cum eum nemo susciperet ordinatum. Nonne huic hoc expediens erat, ut hunc civitate [Col. 0763A] sua Patrenses populi unitae voce contradictionis arcerent? Sed quanto [a 1Kb] inclinatus fuit, cum eum ordinatum nemo suscepit, tanto sublimior nunc est, cum a suis poscitur, qui ab externis fuerat refutatus. Evidens enim Dei manifestumque judicium, qui cum id temporis voluit praestolari, quo mereretur huic ecclesiae praesidere, in qua et natus asseritur et renatus.

4. Frater [b 1Kb] charissime, quoniam prudentiae tuae injunctorum vel delegatorum pondus incumbit, [c 1Kb] petitio supplicum vel diligentiae tuae electae jamdudum vel vicinitatis ratione te respectat. Quam quidem petitionem non absque admiratione perlegimus, propterea quod tuis epistolis privaretur. Omnibus eo, quem res exigunt, ordine celebratis, aliqua ad [Col. 0763B] nos scripta transmittas: nolumus enim coepiscopo Perigeni nostram paginam destinare prius, quam tuas accipiamus epistolas, cujus ordinationi videntur omnia delegata. Accelerabis id agere propter desiderium postulantium. Melius enim nosse dignaris, eos in hanc precem sola, ut arbitror, erga religionem devotione fervere: maxime cum irreprehensibiliter eum asserant per annos innumeros in presbyterii honore durasse, et non indebito saltu, sed ad summum gradatim venisse fastigium. Cui ad plenitudinem confirmationis episcopatus sui hoc solum residet, quod nostros in honore suo necdum suscepit affatus. Intelligere autem tuam non ambigo charitatem hoc non absque admiratione, quod et huic videmur nostram paginam non misisse, et (Forte [Col. 0763C] nec) supplicibus praebuisse responsum. Actum a nobis est, ut et apostolicae sedis auctoritas, et Dilectionis tuae honorificentia servaretur. Data XIII kal. Octobr. (Septemb. 19, ann. 419) Monaxio v. c. consule.





EPISTOLA VI [d 2Kb] AUGUSTINI HIPPONENSIS EPISCOPI AD BONIFACIUM PAPAM.


Augustinus, praemisso Bonifacii elogio, necessitatem exponit haereticorum epistolis respondendi. Tum hoc opus ad illum potissimum, non ut disceret, sed ut [Col. 0764A] examinaret, vel etiam emendaret, direxisse se significat.

1. Noveram te quidem fama celeberrima praedicante, et frequentissimis atque veracissimis nuntiis quanta esses Dei gratia plenus acceperam, beatissime atque venerande papa Bonifaci. Sed posteaquam te etiam praesentia corporali frater meus vidit Alypius, acceptusque a te benignissime ac sincerissime mutua miscuit dictante dilectione colloquia, tecumque convivens, et parvo licet tempore, magno tibi junctus affectu, se simul et me refudit animo tuo, teque mihi reportavit in suo, tanto major me tuae Sanctitatis est facta notitia, quanto certior amicitia. Neque enim dedignaris, qui non alta sapis, [Col. 0764B] quamvis altius praesideas, esse amicus humilium, et amorem rependere impensum. Quid est enim aliud amicitia, quae non aliunde quam ex amore nomen accepit, et nusquam nisi in Christo fidelis est, in quo solo esse etiam sempiterna ac felix potest? Unde et accepta per eum fratrem, per quem te familiarius didici, majore fiducia, ausus sum aliquid ad tuam Beatitudinem scribere de his rebus, quae hoc tempore episcopalem curam, si qua in nobis est, ad vigilantiam pro grege dominico stimulo recentiore sollicitant.

2. Novi quippe haeretici, inimici gratiae Dei, quae datur pusillis et magnis per Jesum Christum Dominum nostrum, etsi jam cavendi evidentius apertiore improbatione monstrantur, non tamen quiescunt [Col. 0764C] scriptis suis minus cautorum vel minus eruditorum corda tentare. Quibus utique esset respondendum, ne se vel suos in illo nefando errore firmarent, etiamsi non metueremus ne quemquam Catholicorum verisimili sermone deciperent. Cum vero non desinant fremere ad dominici gregis caulas, atque ad diripiendas tanto pretio redemptas oves, aditus undecumque rimari, communisque sit omnibus nobis, qui fungimur episcopatus officio (quamvis ipse in ea praeemineas celsiore fastigio), specula pastoralis: facio quod possum pro mei particula muneris, quantum mihi Dominus adjuvantibus orationibus tuis [Col. 0765A] dare dignatur, ut pestilentibus et insidiantibus eorum scriptis medentia et munientia scripta praetendam, quibus rabies qua furiunt, aut etiam ipsa sanetur, aut a laedendis aliis repellatur.

3. Haec autem, quae duabus epistolis eorum respondeo, uni scilicet quam [a 1Kb] dicitur Romam misisse Julianus, credo ut per illam quos posset suos aut inveniret, aut faceret, alteri autem, quam decem et octo velut episcopi participes ejus erroris, non ad quoslibet, sed ad loci ipsius episcopum sua calliditate tentandum, et ad suas partes, si posset fieri, traducendum, ausi sunt Thessalonicam scribere: haec ergo quae istis, ut dixi, duabus epistolis illorum ista disputatione respondeo, ad tuam potissimum dirigere sanctitatem, non tam discenda, quam examinanda, [Col. 0765B] et ubi forsitan aliquid displicuerit, emendanda constitui. Indicavit enim mihi frater meus, quod eas illi dare ipse dignatus es, quae in tuas manus, nisi vigilantissima diligentia fratrum nostrorum filiorum tuorum, venire non possent. Ago autem gratias sincerissimae in nos benevolentiae tuae, quod eas me latere noluisti litteras inimicorum gratiae Dei, in quibus reperisti nomen meum calumniose atque evidenter expressum.



EPISTOLA VII [b 2Kb] , Seu [c 1Kb] supplicatio ut constituatur a principe, quatenus in urbe Roma per ambitum numquam pontifex ordinetur.


[Col. 0766A] BONIFACIUS episcopus HONORIO augusto

Ecclesiae meae [d 1Kb] , cui Deus noster meum sacerdotium vobis res humanas regentibus deputavit, cura constringit, ne causis ejus, quamvis adhuc corporis incommoditate detinear, [e 2Kb] conventus a sacerdotibus universis et clericis, et christianae plebis perturbationibus agitatus, apud aures Christianissimi principis desim. [f 1Kb] Si quid enim secus quam oportet eveniat, non vos id facere, qui cuncta aequa moderatione componitis; sed nos, per nostram tacentes desidiam, videbimur quod civitatis quietem et Ecclesiae pacem pervertere valeat admisisse. Cum enim humanis rebus divinae cultor religionis Domino favente praesideas; nostra culpa erit, si non id sub vestra gloria, quam certum est divinis semper rebus [Col. 0766B] animo promptiore favisse, firmo et stabili jure custodiatur, quod per tot annorum seriem et sub illis etiam principibus obtinuit, quos nulla nostrae religionis cura constrinxit, [g 1Kb] id est ethnicis, et sub vestrae Imperio Clementiae minime quae sunt illicita formidentur. Ipsa enim [h 1Kb] Ecclesia devotionem tuam, christianissime Imperator, meo quidem sermone, sed suo [i 1Kb] venerabilis appellat affectu, quam Christus Deus noster, vestri fidus rector et gubernator Imperii, uni desponsatam sibi et intactam virginem servat (II Cor. XI, 2), ne in eam aliquos patiamini insidiantium procellarum fluctus illidi, et quietam faciem tempestatis insolitae tumore turbari, gloriosissime [Col. 0767A] et tranquillissime Imperator auguste. Ipsa ergo, quae uni desponsata, vestra tamen mater est, Ecclesia hac pietatem vestram legatione, quam suis sacerdotibus commisit, appellat, praeterita [a 1Kb] praesentiaque repetit. Vobis, inquit, religiose imperantibus, [b 1Kb] modo tutus est populus, tam fidus Deo, quam tibi, [c 1Kb] principi christiano. Ecce enim inter ipsa mysteria, inter preces suas, quas pro vestri felicitate dependit Imperii, teste apud quem et de cujus sede agitur sancto Petro, sollicitis pro religionis observantia vocibus clamat: cum sollicita petitione miscetur oratio, ne [d 1Kb] hos in varias res semel evulsa distrahat a cultu solito, tentatore sollicitante, discordia. [e 1Kb] Ageret pluribus, princeps christianissime, nisi apud te suarum esset secura causarum, et in oppressionibus idolorum, in haereticorum correctionibus, [Col. 0767B] fide tua, divino cultu pariter cum Imperio semper florente vicisset. Habet refugium, tuae mansuetudinis animum cum suae religionis veneratione conjunctum: cum quidquid huic proficiat, vos agatis, [f 1Kb] conferatis fratribus et consacerdotibus meis, probatissimis viris, a me et ab omnibus qui Ecclesiam faciunt [g 1Kb] istam, ad te legatis: quibus, precamur, sacrae causam religionis prosequentibus, in urbe vestrae mansuetudinis hoc animo, quo postulatis annuitis, in perpetuum statui universalis Ecclesiae consulatis. Data kalendis Julii (1 Julii ann. 420).





EPISTOLA VIII [h 1Kb] . SEU RESCRIPTUM HONORII AUGUSTI AD BONIFACIUM PAPAM. In quo statuit Imperator, ut si denuo Romae duo episcopi ordinati fuerint, ambo de civitate pellantur.
[Col. 0767B]

[Col. 0768A] Victor HONORIUS, inclytus triumphator, semper augustus, sancto ac venerabili BONIFACIO papae Urbis [i 1Kb] aeternae.

Scripta (dist. XCVII, c. 2) Beatitudinis tuae debita reverentiae gratulatione suscepimus [j 1Kb] , quibus recensitis, egimus omnipotenti Deo maximas gratias, quod sanctimoniam tuam post longum incommodum optatae redditam didicimus sanitati. Et ideo [k 1Kb] revertentibus venerabilibus viris, gaudium nostrum sacrorum apicum attestatione signamus, [l 1Kb] ac petimus ut quotidianis orationibus apostolatus tuus studium ac votum suum circa salutem atque Imperium nostrum dignetur impendere. Illud autem [Col. 0768B] pietati nostrae satis placuisse cognosce, quod sanctimonia tua de ecclesiarum aut populi perturbatione sollicita est. Quae ne aliqua ratione possit evenire, satis clementia nostra credidit esse provisum. Denique praedicante Beatitudine tua id ad cunctorum clericorum notitiam volumus pervenire, ut si quid forte religioni tuae, quod non optamus, humana sorte contigerit, sciant omnes ab ambitionibus esse cessandum. Ac si duo (Dist. LXXIX, c. 8) forte contra fas temeritate [m 1Kb] certantum fuerint ordinati, nullum ex his futurum penitus sacerdotem; sed illum solum in sede apostolica permansurum, quem ex numero clericorum nova ordinatione divinum judicium et universitatis consensus elegerit. Unde id [n 1Kb] observandum est, ut omnes tranquillam mentem et [Col. 0769A] pacificos animos ex serenitatis nostrae admonitione custodiant, nec aliquid seditiosis conspirationibus tentare conentur, cum certum sit, nulli partium [a 1Kb] sua studia profutura.





EPISTOLA IX [b 1Kb] . Qua ecclesiae Constantinop. jura in Illyricum propagantur.


THEODOSIUS aug. [c 1Kb] PHILIPPO Pf. P. Illyrici.

Omni (Ex Cod. Theod. lib. XVI, tit. 2, leg. 45, et Cod. Justin. lib. I, tit. 2, leg. 6) innovatione cessante, vetustatem et canones pristinos ecclesiasticos, qui nunc usque tenuerunt, per omnes Illyrici provincias servari praecipimus: ut si quid dubietatis emerserit, id oporteat non absque scientia viri reverentissimi sacrosanctae legis antistitis urbis Constantinopolitanae, [Col. 0769B] quae Romae veteris [d 1Kb] praerogativa laetatur, conventui sacerdotali sanctoque judicio reservari. Dat. prid. id. Jul. (14 Jul. ann. 421) Eustathio et Agricola coss.





EPISTOLA X [e 1Kb] . SEU EXEMPLAR EPISTOLAE PIISSIMI IMPERATORIS HONORII AD THEODOSIUM AUGUSTUM. Ut superiorem constitutionem abroget.

Omnibus (Ex Holstenii collect. Rom. pag. 81) quidem causis, in quibus nostrum postulatur auxilium, intercessionem apud aures tuae Clementiae negare non possumus: sed his majorem necessario curam studiumque debemus, quibus sanctae sedis apostolicae desideria continentur. Nam cum favore divino nostrum semper gubernetur Imperium, procul dubio [Col. 0769C] illius urbis ecclesia speciali nobis cultu veneranda [Col. 0770A] est, ex qua et Romanum principatum accepimus, et principium sacerdotium (supple accepit). Si quidem nihil aliud a pietate nostra postulaverit missa legatio, nisi quod catholicae fidei disciplinae et aequitati concordet. Petit enim ut haec privilegia, quae dudum a patribus [f 1Kb] constituta usque ad tempora nostra servata sunt, inconcussa perdurent. In qua parte respicit Serenitas tua, nihil vetustis [g 1Kb] decretis, si quae canonum conscripta sunt regulis, penitus derogandum; nec tot jam saeculorum reverentiam novellis praejudiciis sauciandam, domine. Unde Majestas tua, recensitis nostrae pietatis affatibus, Christianitatis memor, quam pectoribus nostris misericordia coelestis infundit, universis remotis quae diversorum episcoporum [h 1Kb] subreptionibus per Illyricum impetrari [Col. 0770B] dicuntur; antiquum ordinem praecipiat [i 1Kb] custodiri: ne sub principibus christianis Romana perdat Ecclesia quod aliis imperatoribus non amisit.





EPISTOLA XI. SEU RESCRIPTUM THEODOSII AUGUSTI AD HONORIUM AUGUSTUM. Se praecepisse ut remotis quae sibi subrepta fuerant, illaesa servarentur Romani antistitis per Illyricum privilegia.

Dignum (Ex eodem libro, pag. 83) meretur judicium, quisquis perennis principis affatus ad nostram videtur deferre clementiam, domine sancte, pater auguste venerabilis, tum praecipue christianae religionis intuitu, quae venerandis sensibus Majestatis tuae ita infusa est, ut per nostra corda latius porrecta [Col. 0770C] servetur. Deus enim auctor ideo [j 1Kb] praesules [Col. 0771A] fecit christianorum principum posteros, ut omni subreptione frustrata, id quod a majoribus nostris constitutum est reservetur. Et quamquam non solum in iis, quae divina suffragia incorrupta servarunt, affatus Perennitatis tuae a nobis observentur affectu celeri omnique veneratione suscepta, tum praecipue haec res; quia saeculi totiusque regni nostri sospitatem illius inclytae urbis nomen hactenus servat. Unde omni supplicantium episcoporum per Illyricum subreptione remota, statuimus observari quod prisca apostolica disciplina et canones veteres eloquuntur. Super qua re, secundum formam oraculi Perennitatis tuae, ad viros illustres praefectos praetorii Illyrici nostri scripta [a 1Kb] porreximus, ut cessantibus episcoporum subreptionibus, antiquum ordinem [Col. 0771B] specialiter faciant custodiri: ne venerabilis ecclesia sanctissima Urbis privilegia a veteribus constituta amittat, quae perenne nobis sui nominis consecravit imperium.



EPISTOLA XII [b 1Kb] . BONIFACII I, PAPAE, AD HILARIUM NARBONENSEM EPISCOPUM. Ut in unaquaque provincia nemo, contempto metropolitano, episcopus ordinetur.
[Col. 0772A]

BONIFACIUS, episcopus urbis Romae, [1 1Kb] HILARIO episcopo Narbonensi [c 1Kb] .

1. Difficile [d 1Kb] quidem fidem querimoniis commodamus, quarum sacerdotes Domini pulsat intentio, maxime cum eos loquuntur quidpiam contra patrum statuta tentasse: sed frequenter has asserit, sicut nunc, multitudo causantium. Ecce enim, ut charitas tua recognoscit ex subditis, [e 1Kb] Lutubensis ecclesiae cleri ordo, vel plebis, preces suas et lacrymas ad nos, quantum datur intelligi, magno cum dolore miserunt, dicentes, coepiscopum (Haec citat Coelestinus [Col. 0772B] epist. 4, n. 7) nostrum Patroclum, [f 1Kb] sua petitione cessante, in locum decedentis episcopi, nescio quem in [g 3Kb] aliena provincia praetermisso metroplitano [Col. 0773A] contra patrum regulas ordinasse. Quod nequaquam possumus ferre patienter: quia convenit nos paternarum sanctionum diligentes esse custodes. Nulli etenim videtur incognita synodi constitutio Nicaenae, quae ita praecipit, ut eadem [a 3Kb] proprie verba ponamus. Per unamquamque provinciam jus metropolitanos singulos habere debere, nec cuiquam duas [b 1Kb] esse subjectas. Quod illi, quia aliter, credendum non est, servandum sancto Spiritu suggerente sibimet censuerunt.

2. Unde, frater charissime, si ita res sunt, et ecclesiam supradictam provinciae tuae limes [c 1Kb] includit, nostra auctoritate commonitus, quod quidem facere sponte [d 1Kb] deberes, desideriis supplicantium, et voluntate respecta, ad eumdem locum in quo ordinatio [Col. 0773B] talis celebrata dicitur, metropolitani jure munitus, et praeceptionibus nostris fretus, accede: intelligens arbitrio tuo secundum regulas patrum quaecumque facienda sunt a nobis esse concessa; ita ut peractis omnibus, apostolicae sedi quidquid statueris te referente clarescat, cui totius provinciae [e 1Kb] ordinationem [Col. 0774A] liquet esse mandatam. Nemo ergo eorum terminos audax temerator excedat, nec aliquis in illorum contumeliam partibus suis, quae sibi [f 1Kb] non videntur concessa, defendat. Cesset hujusmodi pressa nostra auctoritate praesumptio eorum, qui ultra licitum suae limitem dignitatis extendunt. Quod idcirco dicimus, ut advertat charitas tua, adeo nos canonum [g 1Kb] praecepta servare, ut ita constitutio quoque nostra definiat, quatenus metropolitani sui unaquaeque provincia in omnibus rebus ordinationem semper exspectet. Data [h 1Kb] V idus Febr. (Feb. 9 ann. 422) dominis nostris Honorio XIII et Theodosio X augg. conss.



EPISTOLA XIII [i 1Kb] . Rufum de concessa sibi vicarii B. Petri dignitate ac munere Bonifacius admonet, communicatque cum eo, et quid circa varia, quae illis in partibus agitantur negotia, ad Thessalos scripserit, et quid ipsi agendum restet.
[Col. 0774B]

Dilectissimo fratri RUFO BONIFACIUS.

1. Retro majoribus tuis super provinciis apostolicae [Col. 0775A] sedis injunctum diligenter a tua charitate debet impleri. Causae etenim ecclesiarum per eas provincias positarum pervigili sunt circumspectione curandae. Ita quippe vice sua beatus apostolus Petrus ecclesiae Thessalonicensi cuncta commisit, ut intelligat se sollicitudinem manere multorum: quam minorem facere nova [a 2Kb] , quae vires habere non possunt, tentamenta non debent. Non est enim eorum cedendum studiis, quos novitas rerum, et indebitae desiderium dignitatis accendit: sed elaborandum est, et Deo nostro favorem praestante certandum, ut quisquis contra licitum nititur, sibi per omnia recognoscat occursum. Quapropter, frater charissime, fretus jam dudum a te auctoritate suscepta, contra inimicas turmas idoneus Dei nostri miles armare. Nihil hic timebis [Col. 0775B] dubii, nihil incerti formidabis eventus. Habes beatum apostolum Petrum, qui ante te pro sua possit vi repugnare. Nolo perturbatione maris conciti terrearis. Fidem quippe, quam in arcano tui pectoris portas, omnibus rebus certum est esse majorem. In nullo te turbo, in nullo penitus procella vexabit. Non patitur ille sedis suae perire privilegium te laborante piscator. Omnis tumor fluctuum, omnis procella cessabit, eo favente nisibus tuis, cui soli mare pervium fuit. Aderit nimirum, et violatores canonum atque ecclesiastici juris inimicos Deo auctore compescet, qui talium mentium semper vota frustratur.

2. In caeteros etiam contumaces jus concessae potestatis exerce. Nullum etenim locum vides a nobis [Col. 0775C] otiosum relictum. Ad Thessalos comminationis et [Col. 0776A] correptionis plenas litteras misimus. Ad synodum, quae dicitur illicite (Corinthi) congreganda de causa fratris nostri et coepiscopi Perigenis, cujus scripsimus (Vide Zosimi epistolam 13, n. 1) statum nulla posse penitus ratione turbari, talia scripta direximus, quibus universi fratres intelligant, primo convenire se citra tuam conscientiam minime debuisse; deinde, de nostro non esse judicio retractandum. Numquam enim licuit de eo rursus, quod semel statutum est ab apostolica sede, tractari. In qua pagina nostra, ut condecuit, honorem debitum tuae servavimus Sanctitati, sicut ejus charitas tua lectione cognoscet.

3. Perrevii autem coepiscopi nostri negotium, cujus nobis libellus ab eodem destinatus fecit indicium, [Col. 0776B] cui consacerdotes sui molesti nimis esse dicuntur, ita ut eum ecclesia sua crederent esse pellendum, diligenter audire tuam volumus [b 39Kb] charitatem, conventis supradictis coepiscopis nostris, quorum se vim sustinere deplorat. Tunc demum, ut intelligant, si quid a se factum est contra consuetudinem, prius esse cassandum, omnibus vestigatis ad nos tua charitas referre maturet; quatenus [c 1Kb] prolatum a tua fraternitate judicium sententia nostra valeat roborari.

4. Sane in epistola Thessalis fratribus destinata id a nobis scriptum volumus recognoscas, Pausianum, Cyriacum atque Calliopum [d 2Kb] a nostra communione penitus submovendos: ita ut remedium solum interventionis tuae gratiam se habere cognoscant. Maximum [Col. 0776C] autem, quem male tua charitas retulit ordinatum, [Col. 0777A] in totum sacerdotii censemus honore privandum.

5. Tuae charitatis est Severum apostolicae sedis notarium, animis acceptissimum nostris, de nostro proprio latere [a 1Kb] destinatum, peractis omnibus, tota celeritate dimittere; ut gestarum ordinem rerum, eodem festinius revertente, noscamus. Data V idus Martias (Martii 3 ann. 422), Honorio XIII et Theodosio X Augustis consulibus.



EPISTOLA XIV [b 1Kb] . Concessa Rufo potestas, quam nonnulli contemnebant, asserta primum apostolicae sedis auctoritate, confirmatur.


Dilectissimis fratribus universis episcopis per Thessaliam constitutis BONIFACIUS.

1. Institutio universalis nascentis Ecclesiae de [Col. 0777B] beati Petri sumpsit honore principium, in quo regimen ejus et summa consistit. Ex ejus enim ecclesiastica disciplina per omnes Ecclesias, religionis jam crescente cultura, fonte manavit. Nicaenae synodi non aliud praecepta testantur: adeo ut (Citat Nicolaus I epist. al. 42) non aliquid super eum ausa sit [c 1Kb] constituere, cum videret nihil supra meritum suum posse conferri: omnia denique huic noverat Domini sermone concessa. Hanc ergo Ecclesiis toto orbe diffusis velut caput suorum certum est esse membrorum: a qua se quisquis abscidit, fit christianae religionis extorris, cum in eadem non coeperit esse compage.

2. Audio episcoporum quosdam, apostolico jure contempto, novum [d 1Kb] quidpiam contra Christi proprie [Col. 0777C] praecepta tentare, cum se ab apostolicae sedis communione, et, ut dicam verius, potestate separare nituntur, eorum [e 1Kb] petentes auxilium, quos ecclesiasticarum [Col. 0778A] sanctio regularum majoris esse non dedit potestatis. Leguntur etenim praecepta majorum; et quibus in Ecclesias juris aliquid dederint invenimus. Jam temerator est ecclesiasticae disciplinae, quisquis in ejus leges, cum sibi nihil debeatur, irrepit, ea sibimet vindicando, quae sibi a patribus negata videantur.

3. Accipite ergo admonitionem et correptionem nostram, ex quibus unam [f 1Kb] pontificibus, alteram dissidentibus exhibemus. Nam ideo ait Apostolus: Quid vultis, in virga veniam ad vos, an in charitate et in spiritu mansuetudinis (I Cor. IV, 21)? Scitis enim beato Petro utrumque possibile, id est in mansuetudine mites, in virga superbos arguere.

4. Ergo servate honorem debitum capiti: quia nolumus ut intra se membra decertent, ita ut tendatur [Col. 0778B] eorum ad nos usque certamen; dum fratrem et coepiscopum nostrum Rufum dignum ducitis contemptu: cui nihil novum auctoritas nostra concedit, sequens priorum [g 1Kb] gratiam, qua huic cura ecclesiarum saepe videtur injuncta. Quod factum ita intemeratum servari volumus in futurum, sicut a patribus hujus dispositionis forma servata est. Non decet fratres alterius dignitate morderi. Certe si in quoquam ejus supra debitum fuit visa correptio, quoniam ideo tenet sedes apostolica principatum, ut querelas omnium [h 1Kb] licentes acceptet; interpellari nos super hoc missa legatione convenerat, quos curam omnium rerum manere videatis. Cesset novella praesumptio. Nemo audeat sperare quod non licet. Nullus ea quae sunt a patribus gesta, et per tantum temporum custodita, [Col. 0778C] temerare contendat. Ordinationi nostrae pareat quisquis se episcopum recognoscit. Episcopos per Illyricum citra conscientiam coepiscopi nostri Rufi [Col. 0779A] nullus ordinare [a 1Kb] praesumat, etc. Data V idus Martias, Honorio XIII et Theodosio X Augustis consulibus.



EPISTOLA XV.

Significat Bonifacius negotium Perigenis, quem Corinthiis non inconsulto episcopum dederat, Illyrici episcopis discutere ac recognoscere non licere; ac si qui id aggrediantur, in sua eos communione non permansuros. Rufi in easdem provincias potestatem identidem, disertius autem in fine, explicat.


Dilectissimis fratribus RUFO et caeteris episcopis per Macedoniam, Achaiam, Thessaliam, Epirum veterem, Epirum novam, Praevalin et Daciam constitutis, BONIFACIUS.

1. Manet beatum apostolum Petrum per sententiam [Col. 0779B] dominicam universalis Ecclesiae ab hoc sollicitudo suscepta; quippe quam, Evangelio teste (Matth. XVI, 18), in se noverit esse fundatam: nec umquam ejus honor vacuus potest esse curarum; cum certum sit summam rerum ex ejus deliberatione pendere. Quae res animum meum usque ad Orientis [b 1Kb] loca quae per ipsam sollicitudinem quodam modo videmus, extendunt. Indesinenter enim ab unoquoque illinc veniente percontor de pace fratrum, id est, de quiete pontificum, quae solet, quoties diabolus huic invidet, alicujus praesumptione turbari. Cum igitur ad nos ordine suo cuncta servari fama nunc usque detulerit, vehementer mirati sumus ejus rei stupentes, ut poscebat ratio relatorum, quam [c 1Kb] in injuriam patrum intentio novella tentavit.

[Col. 0779C] 2. Certo enim cognovimus indice, apud Corinthum, [Col. 0780A] quod exagitati dicimus, synodum congregandam super ejus discutiendo statu, quem Corinthiis apostolica sedes, examinatis omnibus atque discussis, constituit sacerdotem; secuta Dei voluntatem, quae hunc ipsum [d 3Kb] , quantum docetur dilationibus temporum, ejus ovilis, in quo creverat et cui creverat, voluit esse pastorem. Cujus ordinationis si vestra esset charitas ignara, libenter ab origine sua quae sunt in praeterito de eo gesta [e 1Kb] retexerem; ut his, quorum aspectus negotii ejus non per ignorantiam, sed per studium involvit obscurum, manifestatione clareret, sententiam de eo specialiter fuisse divinam, qua, ut diximus, Ecclesiae Corinthiorum velut alumnum suum judicium coeleste servavit. Quam rem omnium civium et clericorum a nobis oppido postulavit assensus. [Col. 0780B] Nec tamen id abrupte praeceptio nostra constituit: sed, ut ecclesiastica disciplina poscebat, diligentius fratrem et coepiscopum nostrum Rufum negotii jussimus interiora rimari, et petitionis summam sua de proximo moderatione pensare; ut nihil immaturum ab hac sede fieri videretur, quae aliorum praesumptiones saepe compressit. Ad nos post aliquanti temporis spatium super hoc praedicti episcopi nostri (Rufi), quae praemissis desideriis convenirent, scripta venerunt: quorum evidentissimam rationem secuti, dedimus hunc Ecclesiae illius esse pontificem, in qua per singulos honorum gradus praeteritam quoque transegisset aetatem.

3. Quam ad rem faciendam memorato episcopo mea directa secunda protinus, quae presbyterio universo [Col. 0780C] complacuit, [f 2Kb] auctoritate mandavi, retro majores [Col. 0781A] secutus, qui Ecclesiam Thessalonicensem sibi semper familiarem et in collegii charitate famulantem, dignam, sicut fides asserit scriniorum, hoc honore duxerunt. Quem fratri Rufo apostolicae etiam in posterum gratia sedis indulget; sequax Domini, qui exaltat humiliatos, et humiliat semper elatos; dum illis gratiam tribuit, his resistit (I Pet. V, 6).

4. Quantum est ergo humilitatis munus, quod gratiae divinae lance pensatur? Et quanta est poena superbiae, cui proprie totius mundi Dominus et rector obsistit? Melius autem Fraternitati vestrae intelligendum relinquo, quis humilitatis, et quis superbiae sit magister. Sed absit hoc a Domini sacerdotibus, ut in hunc aliquis eorum cadat reatum, ut, nova quidpiam usurpatione tentando, inimica sibi [Col. 0781B] faciat scita majorum: aemulum se illum specialiter habere cognoscens, apud quem Christus noster sacerdotii summam locavit. In cujus contumeliam quisquis insurgit, habitator coelestium non poterit esse regnorum. Tibi, inquit, dabo claves regni coelorum (Matth. XVI, 19), in quae nullus sine gratia janitoris intrabit. Tu es, inquit, Petrus, et super hanc petram aedificabo Ecclesiam meam (Ibid., 18). Quicumque igitur cupit etiam ante Deum nostrum sacerdotii dignitate censeri; quoniam ad Deum Petro suscipiente pervenitur, in quo Ecclesiam, sicut supra memoravimus, universalem certum est esse fundatam, debet esse mitis et humilis corde: ne incipiat discipulus contumax illius, cujus superbiam imitatus est, poenam subire doctoris.

[Col. 0781C] 5. Congregatur ergo, ut redeamus ad causam hujus injuriae, synodus [a 1Kb] cujus dilecto consultum semper superhabens concilii recognoscat arcanum: et fiet, quod quidem fieri per regulas omnino non poterit, fratris et coepiscopi nostri Perigenis honor dubius et incertus, quem in sede Ecclesiae supradictae [Col. 0782A] nostra sententia collocavit. Quis ergo hunc rudis et peregre fortasse nunc demum rediens accusator incessit? Quis certe antistitum, ut fratrum conveniret turba, praecepit, lectis epistolis nostris? Quoniam locus exigit, si placet recensere canonum [b 2Kb] sanctiones, reperietis quae sit post Ecclesiam Romanam secunda sedes, quaeve sit tertia. A quibus ideo ita rerum videtur ordo [c 1Kb] distinctus, ut se Ecclesiarum pontifices caeterarum, sub uno tamen eodemque sacerdotio, habere cognoscant quibus charitate servata propter ecclesiasticam disciplinam debeant esse subjecti. Et quidem haec sententia canonum a vetustate duravit (Nicolaus I, epist. 8, Mich. imp.), ut nunc usque, Christo nostro favente, perdurat. Nemo umquam apostolico culmini, de cujus judicio non [Col. 0782B] licet retractari, manus obvias audacter intulit: nemo in hoc rebellis exstitit, nisi qui de se voluit judicari. Servant Ecclesiae magnae praedictae per canones dignitates, Alexandrina et Antiochena, habentes ecclesiastici juris notitiam. Servant, inquam, statuta majorum, in omnibus deferentes, et ejus vicissitudinem recipientes gratiae, quam se in Domino, qui pax nostra est, nobis debere cognoscunt.

6. Sed quia res postulat, approbandum documentis est, maximas Orientalium Ecclesias in magnis negotiis, in quibus opus esset disceptatione majore, sedem semper consuluisse Romanam, et quoties usus exegit, ejus auxilium postulasse. Sanctae memoriae Athanasius et Petrus, Alexandrinae sacerdotes Ecclesiae, hujus sedis auxilium postularunt. Cum [Col. 0782C] Antiochena Ecclesia per multum temporis laboraret, ita ut fierent illinc propter hoc ipsum saepe discursus, primo sub Meletio, postea sub Flaviano, apostolicam sedem manifestum est esse consultam. Ad cujus auctoritatem post multa, quae ab Ecclesia nostra gesta sunt, nemini dubium est Flavianum communionis [Col. 0783A] gratiam [a 2Kb] recepisse; qua in perpetuum caruerat, nisi hinc super hoc scripta manassent. Clementissimae recordationis princeps Theodosius Nectarii ordinationem propter ea, quia in nostra notione non esset, habere non existimans firmitatem, missis e latere suo aulicis cum episcopis, formatam [b 1Kb] huic a sede Romana dirigi regulariter depoposcit, quae ejus sacerdotium roboraret. Ante breve tempus, id est, sub praedecessore meo beatae recordationis Innocentio, Orientalium Ecclesiarum pontifices, dolentes se a beati Petri communione sejunctos, per legatos (Vide Innocentii epistolas 19 et seqq.) pacem, sicut charitas vestra retinet, poposcerunt. Quo tempore apostolica sedes omnia non difficulter indulsit, illi parens magistro qui ait (II Cor. II, 10, 11): [Col. 0783B] Si cui autem aliquid donastis, et ego; nam et ego si quid donavi propter vos in persona Christi: ut non possideamur a Satana; non enim ignoramus versutias ejus (Nicolaus I haec laudat in fine epist. 42): id est, quia semper dissensione laetatur.

7. Quoniam igitur ad probandam veritatem arbitror quae diximus, fratres charissimi, exempla sufficere, quamvis plura vestri notione teneantur; absque fraternitatis injuria conventui vestro volumus his litteris obviatum, quas a nobis per Severum, apostolicae sedis notarium, animis acceptissimum nostris, e nostro latere destinatum videatis esse directas, convenientes, ut condecet, fratres, ne quis, volens in nostra communione durare, fratris et coepiscopi nostri Perigenis iterum ad discutiendum in medium [Col. 0783C] nomen adducat: cujus sacerdotium apostolus Petrus [Col. 0784A] semel jam Spiritus sancti suggestione firmavit, nihil huic relinquens in posterum quaestionis, cui, dum constitueretur a nobis per ejus temporis spatium quo vacavit, nihil omnino constet objectum. Cesset accusatio, cujus invidiam probamus auctorem. Solvatur machina falsitatis in eum compositae; quia ad sacerdotium, Dei nostri et omnium bonorum favore, pervenit.

8. Sane quoniam servandus accusatori locus est, ne [c 1Kb] audentiam penitus incitare videamur, si quid ab eodem postquam episcopus nostris est auctoritatibus constitutus, contra disciplinam et propositum sacerdotii fertur admissum, coepiscopus noster Rufus, cui ad vicem nostram cuncta committimus, cum caeteris fratribus quos ipse [d 1Kb] delegerit, negotium [Col. 0784B] curabit audire; ad nostram relaturus omnia notionem, quaecumque cognitioni ejus rerum cursus et ordo monstrarit.

9. Illud etiam, quoniam auctoritas nostra commonitione solita vacare non debet, hortamur et repetito saepius sermone praecipimus, ut in omnibus huic viro obedientiam dispositionibus commodetis. Nullus, ut frequenter diximus, alicujus ordinationem citra ejus conscientiam celebrare praesumat, cui, ut supra dictum est, vice nostra cuncta committimus. Sibi certe hujus praesumptionis auctores imputabunt in posterum, cum se viderint apostolicae charitatis extorres. Data V idus Martias (Mart. 11 ann. 422), Honorio XIII et Theodosio X Augustis consulibus.




[Col. 0783]
APPENDIX AD EPISTOLAS S. BONIFACII I PAPAE. NOTITIA SCRIPTORUM NON EXSTANTIUM QUAE AD BONIFACIUM I PAPAM ATTINENT.



I.
[Col. 0783D]

1. Ante mensem Junium anni 419, Valentinae civitatis [Col. 0784D] clerici Bonifacium convenerunt, eique porrexerunt libellum adversus Maximum, ipsorum episcopum, in qu [Col. 0785A] diversa ejus crimina exponebant. Nominatim vero eum Manichaeorum caligine involutum esse arguentes (Epist. 3), in probationem objectae rei gesta synodalia proferebant. Eumdem quoque furore suo et insana temeritate ad saecularium judicum tribunalia subditum quaestioni et homicidii damnatum esse gestis prolatis in medium asserebant. His addebant eum, ab ipsius Bonifacii decessoribus delegata provinciali cognitione, semper decretum declinasse judicium, ac nihilo minus episcopatus sibi nomen in propriae civitatis infamiam suis in latibulis vindicare. Huic libello Bonifacius, 13 junii die anni 419, rescripsit.



II.

2. Circa mensem Augustum ejusdem anni 419, accepit Bonifacius Corinthiorum preces, quibus Perigenem [Col. 0785B] episcopum non tam accipere, quam retinere, se cupere significabant. His precibus subjecerant totius synodi Achaiae, quae pridem Perigenem Patrensibus episcopum ordinarat, super ejus nomine scriptam epistolam in qua ordinationis illius tota enarrabatur series, ac nominatim sanctus et instituti optimi qualitate pollens (Epist. 4, n. 3) praedicabatur.



III.

3. Bonifacius, acceptis Corinthiorum litteris, Septembris 19 die praedicti anni 419, earum exemplum ad Rufum Thessalonicensem episcopum misit, Corinthios sic voti sui quam primum compotes fieri cupiens, ut id sine Rufi litteris, quae praeconceptam de Perigene opinionem confirmarent, perficere noluerit. Sed qui Rufo tunc scripsit: Nolumus (Epist. 5, n. 4) coepiscopo nostro [Col. 0785C] Perigeni nostram paginam destinare prius, quam tuas (de eo) accipiamus epistolas, idem statim adjicit: Accelerabis ergo id agere propter desiderium postulantium. Rufus autem Bonifacii desideriis eo celerius paruit atque libentius, quod non alia esset ipsius atque Corinthiorum de Perigene sententia. Quod et Bonifacius testatur his verbis: Post aliquanti temporis spatium (Epist. 15, n. 2) super hoc praedicti episcopi nostri (Rufi) quae praemissis desideriis convenirent (hoc est, quae Perigenem honore ipsi delato dignissimum testificarentur), scripta venerunt. Sed haec ad nos non pervenerunt.



IV.

4. Statim ut Bonifacius de Perigenis merito etiam Rufi testimonio certior factus est, secundam ad eumdem [Col. 0785D] Rufum scripsit epistolam, qua suam ei vicem et auctoritatem ad Perigenem Corinthiorum episcopum constituendum demandabat. Hanc epistolam, quam ad exitum anni 419, aut ad initium anni 420, referri rerum gestarum series postulat, noluit Bonifacius mittere, quin convocato Urbis clero praelecta, universo presbyterio (Epist. 15, n. 3) complacuisset.



V.

5. Bonifacius, post susceptas Corinthiorum preces, quid summo jure posset, quidve ab ipso exigeret disciplinae ratio perpendens, cum et ad Corinthios et ad Perigenem rescribere, eumque episcopum constituere illico potuisset, hoc sibi differendum duxit. Quocirca sic ea de re Rufum alloquitur: Intelligere autem [Col. 0786A] (Epist. 5, n. 4) tuam non ambigo charitatem hoc non absque admiratione, quod et huic (Perigeni), videmur nostram paginam non misisse, et (seu nec) supplicibus (Corinthiis) praebuisse responsum. Porro hac dilatione suspensa erat electio seu potestas Perigenis: cui, inquit Bonifacius (Ibid.), ad plenitudinem confirmationis episcopatus ejus hoc solum residet, quod nostros in honore suo nondum suscepit affatus. Cum igitur Bonifacius quominus epistolam suam ad Perigenem mitteret, eo uno detentum se testetur, quod nullas a Rufo litteras recepisset; ambigendum non est, quin ubi redditae sunt ipsi Rufi litterae, confestim et ad Perigenem dilatam paginam, et ad Corinthios responsa, adeoque una cum secunda ad Rufum epistola, miserit. Utrumque vero praestitum indicat his verbis: Dedimus [Col. 0786B] hunc Ecclesiae illius esse pontificem, in qua per singulos gradus praeteritam quoque transegisset aetatem (Epist. 15, n. 2). Ubi notandum verbum dedimus, quod praecipuam quamdam potestatem sonat. Et id quidem adeo necessarium videbatur, ut quam diu deerant litterae quibus Bonifacius Perigenem episcopum constitui juberet, ad plenitudinem confirmationis episcopatus ejus aliquid residere judicaretur.



VI.

6. Una Bonifacii epistola 5 plura indicat scripta, quae ad nos minime pervenerunt. In ea quippe memorat Bonifacius Rufi Thessalonicensis antistitis epistolam, qua ipsum de nonnullis ad Ecclesiarum sibi commissarum regimen pertinentibus consulebat. Tum huic Rufi consultationi debitum (Epist. 5, n. 1) pro causarum [Col. 0786C] aestimatione responsum dedisse se notat, constituens ea debere servari, quae ecclesiastica exigit disciplina, hoc est a canonica seu apostolica traditione non recendendum esse. Simul eidem responsioni plures adjecisse se docet litteras, ad diversos Achaiae ac Macedoniae episcopos Rufi opera mittendas, quibus quem deberent tramitem custodire (Num. 3) praescribebat. Nec tacet quid rescripserit Rufus, nempe praedictas epistolas ad singulos fuisse perlatas, et admonitionem illius apud plerosque quidem, ac nominatim apud Adelphium et Perigenem, valuisse, sed apud nonnullos exstitisse inefficacem. In hac relatione ad injunctum officium sedulo implendum animari se dicebat Rufus intuitu beatissimi apostoli Petri, quem, qualiter ipse munus suum obiret, oculis cernentem considerabat.

[Col. 0786D] 7. Mutuae illae Bonifacii Rufique epistolae, cum in una epistola 5 commemorentur, ejusdem epistolae finem iis, quae antecedunt, inconcinne adsutum esse, et ad anteriorem epistolam pertinere magis ac magis evincunt. Neque aliter sentiendum de nota chronica, qua eadem epistola clauditur. Cum enim quatuor epistolas praedictas diverso inter se tempore scriptas esse manifestum sit, quo pacto eae omnes non dicam ante Septembrem anni 419, sed et ante anni ejusdem exitum scribi potuerint, si historicam consulamus veritatem, haud facile percipiemus. Sane veri est simile Rufum, ubi Bonifacii praeventus est litteris, quibus vicarii sedis apostolicae dignitas ipsi confirmabatur, tunc primum excitatum esse ut eumdem papam consuleret.



VII.
[Col. 0787A]

8. Vidimus supra, epist. 2, Afros ad Ecclesiarum orientalium, Alexandrinae scilicet, Antiochenae et Constantinopolitanae, praesules scripsisse, quo ab eis authentica Nicaenae synodi exemplaria peterent. Soli rescripsisse leguntur antistites Alexandrinus et Constantinopolitanus. Scripta illa cum Dionysius Exiguus collectioni suae, tum Afri Codici can. eccl. Afr., cap. 135, 136 et 137, inseruerunt. Et hujus quidem Codicis capiti 133 iis praefigitur hic titulus: Incipiunt rescripta ad concilium Africanum Cyrilli Alexandrini episcopi, ubi authentica concilii Nicaeni translata de Graeco, per Innocentium presbyterum transmiserunt: quae etiam epistolae cum eodem concilio Nicaeno per memoratum praesbyterum Innocentium et Marcellum, [Col. 0787B] subdiaconum Ecclesiae Carthaginensis, sancto Bonifacio, episcopo Ecclesiae Romanae, sub die VI kal. Decembris sunt directae. Capiti autem 137 haec praemittuntur: Incipiunt exemplaria concilii Nicaeni directa sub die VI kal. Decembris post consulatum gloriosissimorum imperatorum Honorii XII et Theodosii VIII Augg., Bonifacio urbis Romae episcopo. Tum sequitur Nicaeni concilii fides, cui haec subjicitur annotatio: Huic symbolo fidei etiam exemplaria statutorum ejusdem concilii Nicaeni a memoratis pontificibus annexa sunt, sicut superius per omnia continentur, quae nos hic iterum conscribi necessarium non esse credidimus. Verum statuta illa seu canones, quorum causa Orientales Ecclesias sibi consulendas Afri censuerunt, non modo hic sunt praetermissa, sed etiam e [Col. 0787C] locis citatis exciderunt. Porro ex hac inscriptione perspicuum est, Cyrillum et Atticum nequaquam ad Bonifacium, sed ad Afros unos scripsisse, et Afros quae ab ipsis acceperant scripta, 26 Novembris die ann. 419, ad Bonifacium papam per Innocentium presbyterum et Marcellum subdiaconum transmisisse.

9. Hinc nulla fides habenda codici Colbertino Langobardicis litteris exarato, in quo praemissa superiore epistola 2 Afrorum ad Bonifacium, subjicitur: Incipit epistola Attici episcopi Ecclesiae Constantinop. ad Bonifacium urbis Romae episcopum data cum exemplariis Nicaeni concilii, de Graeco in Latino translatis a beatissimis Cyrillo et Attico episcopis Alexandrinae et Constantinop. Ecclesiae, et directis per Innocentium presbyterum suum et Asellum subdiaconum [Col. 0787D] Ecclesiae Carthaginensis, ut superius recitatum est. Fides Nicaeni concilii cum titulis XX. Epistola vero ita continetur:

Atticus, episcopus Ecclesiae Constantinopolitanae, sancto fratri Bonifacio, urbis Romae episcopo, salutem. Edidi canones sanctorum Patrum holographa manu, et subscriptos a me, Amen. Graeca elementa litterarum numeros exprimere, nullus qui tenuiter vel Graeci sermonis notitiam habet, ignorat, etc., hoc est, omittuntur reliqua verba ejus scripti, quod Formatae titulo insignitum in pluribus aliis libris circumfertur. Unde in illo exemplari apparet nonnulla confusio. Attici autem et Cyrilli ad Afros scripta, quae [Col. 0788A] ad Bonifacium transmissa sunt, etiamnum in Codice Africano, cap. 135 et 136, asservantur.



VIII.

10. Circa exitum anni 421, Lutubensis Ecclesiae clerus ac populus preces ad Bonifacium papam miserunt, quibus de Patroclo Arelatensi episcopo expostulabant, quod, petitione sua cessante, seu se non petentibus, in locum decedentis episcopi nescio quem in aliena provincia praetermisso metropolitano contra Patrum regulas ordinasset. Hinc data occasio epistolae 12 Bonifacii Februarii 9 die anni 422 consignatae.



IX.

11. Non multo post, Bonifacius Perrevii, Pharsalii seu Thessalicorum saltuum episcopi, libellum accepit, [Col. 0788B] in quo de episcopis provinciae suae querebatur, quod ipsi molesti essent, adeo ut eum ecclesia sua pellendum esse crediderint (Epist. 13, n. 3). Tum is papa causae hujus cognitionem Rufo committit, ab eoque praedictos episcopos sic conveniri jubet, ut intelligant si quid a se factum est contra consuetudinem, prius esse cassandum. Cum autem causae hujus cognitio Martii 11 die anni 422 demandata sit, Perrevii libellum circa ejusdem anni initium scriptum esse haud temere conjectemus.



X.

12. Augustinus quemdam e clericis suis Antonium nomine Fussalensibus episcopum praeposuerat. Sed cum ille indigne omnino se gereret, coactus est Augustinus una cum aliis episcopis sententiam adversus illum [Col. 0788C] dicere (August., ep. 1, ad Coelestin., n. 6, 9). Tulit omni moderatione plenam. Neque tamen judicata re, cui primum assentiri visus est, stetit Antonius: sed versuta suasione sanctum senem primatem Numidiae gravissimum virum (Valentinum videlicet Baianensem episcopum, qui superiori epistolae 2 subscribit) induxit, ut ipsum velut omni modo inculpatum venerando papae Bonifacio commendaret. Hujus rei gratia primatis sui epistolam consecutus, eam una cum libello, in quo quae adversus se gesta erant, eo quo libebat modo enarrabat, ad Bonifacium misit.



XI.

13. Exinde rescribens Bonifacius saltem primati, Antonium sic absolvit, ut pastorali vigilique cautela in epistola sua de ipso loquens poneret ac diceret. Si ordinem [Col. 0788D] rerum nobis fideliter indicavit (August., ibid., n. 9). Sed ne hunc rerum ordinem certius edisceret, mox interveniens vitae finis prohibuit. Neque mirum videri debet, prudentissimum papam commendatitiis primatis litteris tantum detulisse, cum in judiciis episcoporum (Vide supra, pag. 527, C, et 533, A) nihil praeter conscientiam metropolitani, cujus locum tenebat in Africa primas, agi soleret; ac nominatim anno 397, in concilio Carthaginensi III, can. 7, Aurelio praeloquente sancitum esset: Quisquis episcoporum accusatur, ad primatem provinciae ipsius causam deferat. Sed ne quis Augustinum culpet, quod Antonii judicium non praemonito primate aggressus sit, meminerit istud etiam a Carthaginensi II concilio, can. 10, permitti, [Col. 0789A] ut si quis episcopus in reatum aliquem incurrerit, et fuerit ei nimia necessitas non posse plurimos congregare, ne in crimine remaneat, a duodecim episcopis audiatur. Ad haec Augustino subjectus erat quodam [Col. 0790A] modo Antonius, utpote in ejus territorio ipsomet petente episcopus novissime creatus. Unde et illius nomen non ad primatem, sed ad Augustinum Fussalenses detulerunt.




[Col. 0789]
DECRETA EX EPISTOLIS S. BONIFACII I PAPAE.
Sunt autem desumpta ex decretis Gratiani, et ex vetustis codicibus aliis.
(S)*



I. Ante annos triginta presbyter non ordinetur.

Si quis triginta aetatis suae non impleverit annos, nullo modo presbyter ordinetur, etiamsi valde sit dignus. Et ipse Dominus tricesimo anno baptizatus est, et [Col. 0789B] sic coepit docere. Oportet ergo eum qui consecrandus est, usque ad hanc legitimam aetatem non consecrari. Ex Can. II Conc. Neocaes.



II. Primati deferuntur negotia quae metropolitanus explicare non valet.

Si inter episcopos ejusdem concilii dubitatio emerserit de ecclesiastico jure, et de aliis negotiis, primum metropolitanus eorum cum aliis quibusdam in concilio considerans rem dijudicet; et si non acquiescat utraque pars judicatis, tunc primas illius regionis inter ipsos audiat: et quod canonibus et legibus consentaneum sit, hoc diffiniat. Et nulla pars valeat calculo ejus contradicere. Est excerptum ex Novell. Justiniani 123, cap. 22.



III. Quidquid Domino consecratur, ad jus pertinet sacerdotis.
[Col. 0789C]

Nulli liceat ignorare quod omne quod Domino consecratur, sive fuerit homo, sive animal, sive ager, vel quidquid fuerit semel consecratum, sanctum erit Domino, et ad jus pertinet sacerdotum (Levit. 27). Propter quod inexcusabilis erit omnis qui quae a Domino et ecclesia cui competunt, aufert, vastat et invidat, vel eripit: et usque ad emendationem, ecclesiaeque satisfactionem, ut sacrilegus judicetur: et si emendare noluerit, excommunicetur. Est fere totum ex lib. VI Capitular. cap. 405.



IV.

Nullus episcopus, neque pro civili, neque pro [Col. 0789D] criminali causa apud quemvis judicem, sive civilem, sive militarem, producator, vel exhibeatur. Magistratus enim qui hoc jubere ausus fuerit, amissione cinguli condemnatione plectetur.



V. De episcopis qui fratribus nocere desiderant.

Sicut omnis qui diligit fratrem suum, ex Deo natus est (I Joan. IV), ita et omnis qui odit proximum, ex diabolo est. Dilectione enim sola discernimus, qui ex quo genitus approbetur, dicente Joanne: In hoc manifesti sunt filii Dei, et filii diaboli: omnis qui non facit justitiam, et qui non diligit fratrem suum, non est ex Deo: quoniam haec est annuntiatio, quam ab initio audistis, ut diligamus alterutrum [Col. 0790A] (I Joan. III). Et post paululum: Omnis qui odit fratrem, homicida est. Et: Scitis quoniam omnis homicida non habet vitam aeternam in se manentem (ibid.). Ecce homicida esse probabiliter declaratur, qui a fraterna societate dividitur. Nam etsi manus [Col. 0790B] non moveat ad occidendum, pro eo tamen quia nititur ad nocendum, jam a Deo homicida tenetur. Vivit ille, et iste jam interfector convincitur. Cum igitur his praeceptis B. Apostolus Paulus consona praedicatione concordet, dicens: Non occidat sol super iracundiam vestram; Et, Nolite locum dare diabolo (Ephes. IV); relatae sunt nobis quorumdam sacerdotum personae in tantam obstinationis efferbuisse discordiam, ut non solum illos ab ira occasus solis non revocet, sed ne annosa quidem transactio temporis ad bonum charitatis reclinet, quippe in quorum cordibus idem sol justitiae Christus occubuit, ut ad lumen charitatis redire vix possint. Horum igitur et similium discordantium fratrum oblationes, juxta antiqui canonis diffinitionem, nullo modo recipiendas [Col. 0790C] esse censemus. Personis tamen discordantibus, id speciali diffinitione praecipimus, ut eos ante reconciliatio vera innectat, quam ullus eorum accedere ad altare Domini audeat, vel gratiam communionis sanctae percipiat: sed geminato tempore per poenitentiam compensabunt, quo discordiae servierunt. Quod si unus eorum, alio contemnente, ad satisfactionem charitatis cucurrerit, ex eo tempore jam pacificus intra Ecclesiam recipietur, ex quo ad concordiam festinasse convincitur; sententia tamen superiori servata, ut tempus quod in ira expendit, geminatum poenitentiae satisfactione persolvat.



VI. Si episcopus expulsus ausus fuerit ingredi civitatem.

Si episcopus expulsus ausus fuerit ingredi civitatem [Col. 0790D] qua expulsus est, vel exire de loco in quo degere jussus est, jubemus eum in monasterio, in alia provincia constituto, tradi, ut qui in sacerdotio peccavit, degens monasteria corrigatur.



VII. Ad Eleutherium comitem.

Requisivit tua pia intentio qualiter oblationes et decimae fidelium debeant dispertiri. Decessorum itaque nostrorum statuta sequentes, jubemus de decimis et oblationibus quatuor fieri portiones, videlicet ut sibi primam episcopus habeat, secundam Ecclesiae tribuat, tertiam vero pauperibus concedat, quartam autem clericis noverit erogandam; ita scilicet ut pro persona, et loco, et merito fiat illis distributio [Col. 0791A] partium, inde in majoribus ecclesiis militent, sive in civitatibus et villis ministrent. Si enim unius Ecclesiae filii sunt, et unam matrem habent Ecclesiam, cur non omnes unius matris stipendia sortiantur? Una mater Ecclesia sicut unus Dominus et una fides et unum baptisma, licet ubique sit per orbem terrarum diffusa, licet pro locorum diversitatibus, [Col. 0792A] et majorum constitutionibus diversas sit dignitates sortita, ut aliae dicantur matrices Ecclesiae, aliae matricibus quasi matribus filiae subditae. Quae cum ita sint, cur non omnes clerici unius matris bonis communicent, quos constat unius matris filiabus utiliter ministrare?




[Col. 0791]
EPISTOLAE S. BONIFACIO I ATTRIBUTAE, ET NUMQUAM ANTE MANSI EDITAE. (C,S)*



EPISTOLA I. AD JUSTUM DOROBERNENSEM EPISCOPUM, Cui pallium transmittit.


Dilectissimo fratri JUSTO, BONIFACIUS.

[Col. 0791B] Pallium per latorem praesentium fraternitati tuae benignitatis studiis invitati direximus, concedentes etiam tibi ordinationes episcoporum, exigente opportunitate, Domini praeveniente misericordia, celebrare: ita ut Christi Evangelium plurimorum annuntiatione in omnibus gentibus, quae necdum conversae sunt, dilatetur, etc.



EPISTOLA II. AD EPISCOPUM ET PRESBYTEROS VICARIOS A PAPA ZOSIMO AD AFRICANAM SYNODUM DIRECTOS.


BONIFACIUS episcopus FAUSTINO episcopo et PHILIPPO et ASELLO presbyteris.

Dilectionis vestrae pagina teste presbyterio recensetur etiam portitorum relatione noscetis, quantum gavisus est omnis chorus fraternitatis, et exsultavit [Col. 0791C] in Domino turba sanctorum, postquam auribus suis suspensum diu nuntium super incolumitate vestrae charitatis accepit. Consonante etiam voce laudata est intellecta per litteris (sic) sui capitis sollicitudo membrorum. Vobis igitur, et desideriis vestris Christus [Col. 0792A] arrisit, qui dignatus est et in unam revocare divisas, et scissa sarcire, quod fratribus et compresbyteris venientibus cito Dulcitio, et Felice necesse est vobis melius intimetur. Data VI kal. Maii, [Col. 0792B] Monasio V. C. Cons.





JOANNIS DOMINICI MANSI In superiorem Epistolam Adnotatio.

Haec epistola, quae nunc primum comparet, debetur eruditioni et humanitati P. Forbenii Forster, qui in vetustissimo Frisingensi codice illam nactus ad nostras misit manus in hac collectione edendam. Summo in pretio habendam fore ab eruditis censeo; ex ea enim constat dissidium illud, quod ante hos annos Ecclesias Romanam et Africanam inter se commiserat sub Bonifacio Papa sublatum fuisse; atque inter duas illas insignes ecclesias optime tandem convenisse. Id vero qua tandem ratione acciderit, incompertum mihi esse fateor; quamquam suspicor [Col. 0792C] Africanos potius cessisse Romanis in causa appellationum, quam Romanos Africanis; nam Romania Ecclesia juri primatus sui adeo tenaciter insistebat, ut nemini persuaderi possit quicquam de illo decedere voluisse in gratiam Africanorum.




ANNO DOMINI CCCCXX.
SANCTUS GAUDENTIUS, BRIXIAE EPISCOPUS.
[Col. 0791]



[Col. 0791]
PROLEGOMENA.
(Biblioth. Schoenn. tom. I.)



§ I. Vita S. Gaudentii.
[Col. 0791D]

Patria Gaudentii incerta est. Nisi Brixianus fuit, certe diu Brixiae Philastrii jam temporibus vixit, alumnus ejus atque ecclesiastica disciplina ab eo imbutus. Quo tempore magnum sibi apud populum et clericos favorem conciliavit. Quippe qui dum in Orientem religionis causa peregre profectus esset, Philastrio interim mortuo, populo flagitante et suffragio [Col. 0792D] aliorum episcoporum, cui magnum ex Ambrosii Mediolanensis auctoritate pondus accedebat, Brixiae episcopus electus est. Ac Gaudentius quidem, nuntio hoc accepto, nihil intentatum reliquit, quo onus istud declinaret. Sed Ambrosius caeterique antistites sacramento, quo fortasse Brixiani cives se obligaverant, nullum alium episcopum se accepturos astricti tales ad ipsum epistolas cum legatione civium [Col. 0793A] miserunt, ut diutius resistere religioni sibi duceret, praesertim cum ab ipsis episcopis Orientalibus, nisi reditum ad Brixianos polliceretur, communio negata esset. Initium episcopatus ejus pariter ac dies emortualis praedecessoris ejus latet. Nulla in episcopatu re gesta magis inclaruit, quam suscepta pro Joanne Chrysostomo legatione ad Arcadium imperatorem, anno 405, Aemilio et Cythegio comitibus. Quae quamvis eventu fuerit destituta, constantiae tamen et magnanimitatis laude eum nobilitavit, atque disertissimum hac de re praeconium ipsius Chrysostomi testimonia praebent. Quando obierit Gaudentius aeque incertum est, aliis ad annum 427, aliis, in quibus Tillemontius, majori probabilitate ad annum 410 obitum ejus referentibus.



§ II. Scripta S. Doctoris.
[Col. 0793B]

Ad genuina Gaudentii scripta, praeter Paschales decem sermones cum praefatione ad Benivolum, quatuor de diversis capitulis Evangelii et quintus de Machabaeis martyribus ex ipsius Gaudentii verbis in eadem Praef. ad Benivolum pro veris agnoscuntur. Quatuor alii, nempe de Ordinatione sui, de Dedicatione basilicae, itemque ad Serminium et Paulum Diaconum, qui posteriores epistolae potius quam sermones sunt, cum argumenti tum orationis similitudine Gaudentii esse probantur. His insuper in Galeardi editione addi vides duo, de Petro et Paulo alterum, alterum de Vita et Obitu Philastrii, praedecessoris sui.

Intercidisse nonnullos Gaudentii tractatus, ex ipsis [Col. 0793C] qui supersunt discimus, ut Galeardus ad tract. 14 annotavit, ubi etiam locum ex serm. 8 affert, qui si quis alius ingenio hominis declarando inservit Dupiniumque a temeritatis crimine vindicare potest. Disseruimus, ut meministis, inquit Gaudentius, omnem textum lectionis ejus, quae coenantem describit in Bethania Dominum, explanantes discubitum Lazari, rationem loci et temporis, Marthae ministerium, sororis ejus obsequium, unguenti virtutem, rationemque crinium, quibus Maria pretioso myro unctos Christi tersit pedes!

Nec supposititia desunt, Rhythmus de Philastrio, liber de Singularitate Clericorum alioquin modo Origeni, modo Cypriano aut Augustino tributus, ab Oxoniensi autem Cypriani editore Gaudentio ascriptus, [Col. 0793D] quamquam in notis ad Bedae tempora revocat. Praeterea Commentarii in Symbolum, quod vulgo Athanasii appellatur, auctorem Gaudentium facit Elias Capreolus I. III Hist. Brix., et ex Capreolo Ughellus. Quod cum errore manifesto factum sit, tum nihil etiam ejusmodi Commentarii exsistit, nisi forte, quod commode Galeardo succurrit, pro Commentario in Symbolum Athanasii intelligenda sit Expositio Rufini in Symbolum, quae a multis Hieronymo et Cypriano temere ascripta, aliquando etiam Gaudentio tributa fuerit.



§ III. Editiones scriptorum S. Gaudentii.

Gaudentianorum scriptorum specimen, ut pridem observavit Galeardus, primus edidit Capreolus lib. III [Col. 0794A] Hist. Brix. excerpta nempe Sermonis de Philastrio circa annum 1500, aut paulo serius. Deinde circa annum 1554, Aloysius Lipomanus, Veronensis episcopus, protulit Sermonem integrum de Philastrio, Sermonem de Dedicatione basilicae, itemque excerpta ex Praefatione ad Benivolum, in Vitis SS. tom. IV, a p. 52, 4 editionis Venetae, ubi p. 1 et p. 15 opera Gaudentii nondum excusa dicuntur. Collecta primum edita sunt in Orthodoxographis Grynaei anno 1569, eodemque ordine ac numero saepius deinde in Bibliothecis PP. repetita, mendis tamen aspersa quamplurimis et duobus carentia sermonibus, qui in novissima demum eaque prima, quae seorsim prodiit et accurata dici possit, Galeardi editione anni 1720, additi inveniuntur. Eamdem postea ab editore retractatam [Col. 0794B] Quiriniana Operum Brixianorum episcoporum Collectio accepit. De singulis singulatim.



SAECULO XVI.

1569. Basileae, ap. Henric. Petri. in fol. Gaudentii episcopi Brixiensis tractatus in Monumentis S. Patrum Orthodoxographis, tom. VI, p. 1793-1860. Exhibentur XVII tractatus cum responsionibus duabus ad Serminium et Paulum Diaconum, nec non praefatio ejusdem ad Benivolum.

1575. Parisiis, apud Mich. Sonnium, in fol. Gaudentii Brixiensis sermones et tractatus; in Bibl. PP. Bigneana, tom. VII.

1579. Coloniae, in fol. Gaudentii episcopi Brix. sermo de Philastrio ep. Brix.; in Vitis Sanctorum Surii, tom. IV, a pag. 225.

[Col. 0794C] 1589. Parisiis . . . . , in fol. Gaudentii episcopi Brixiani in varia Scripturae loca sermones, sive tractatus varii; in Bibl. PP. Bign. ed. secunda, tom. II, col. 209 sqq.



SAECULO XVII.

1610. Parisiis, in fol. Gaudentii Brix. tract. et sermones aliquot; in Bibl. PP., tom. II.

1618. Coloniae, in fol. Gaudentii Brix. ep. tractatus aliqui in varia Scripturae loca; in tomo IV Bibl. PP.

1624. Parisiis, in fol. Gaudentii tract. et sermones aliquot in Bibl. PP. tom. II, col. 1 sqq.

1644 (1654). Parisiis, apud tres Bibliopolas, in fol. Gaudentii episc. Brix. in varia Scripturae loca sermones sive tractatus, etc.; in tomo II Bibl. PP. Bign. [Col. 0794D] ed. quintae.

1662. Parisiis, ap. Ant. Bertier. in fol. S. Gaudentii ep. Brix. sermones aliquot in Franc. Combefisii Bibl. PP. Concionatoria.

1677. Lugduni, apud Anissonios, in fol. Gaudentii Brix. ep. tractatus in varia Scripturae loca; in tomo V Max. Bibl. PP. col. 942 sqq.



SAECULO XVIII.

1720. Patavii excudebat Jos. Cominus, in 4o S. Gaudentii Brixiae episcopi sermones qui exstant nunc primum ad fidem mss. codd. recogniti et emendati. Accesserunt Ramperti et Adelmanni Venerabil. Brixiae episcoporum opuscula. Recensuit ac Notis illustravit Paulus Galeardus canon. Brixian.

[Col. 0795A] Suscepit Galeardus Gaudentii edendi consilium suasu ac impulsu praesulis Jo. Franc. Barbadici, recens tunc a Veronensi episcopatu ad Brixianum translati, qui et opibus et nulla non opera eum juvit meritoque nomini suo inscriptum vidit. Nactus vero editor praeclara ex codd. mss. Vaticanis, Florentino, Urbinate, et Brixianis subsidia assiduo studio emendationi auctoris depravatissimi vacavit, ita tamen ut, ubicumque aliquid innovatum esset, de eo lectorem admoneret. In variantibus lectionibus apponendis et recensendis religiosior pene fuit: maluisse enim inquit sedulitatem suam delicatis hominibus nimiam aut morosam videri, quam fidem apud studiosos et doctos lectores periclitari. Animadversiones rariores adjecit, in quibus ea, quae [Col. 0795B] locutionibus illustrandis inserviunt, comparatione fere locorum similium apud alios scriptores occurrentium constant, nonnullae res ecclesiasticas attingunt, utrumque genus haud magnae lectionis eruditionem prodit. Tanto vero insigniora sunt quae in praefatione de Vita, virtutibus et laude, qua apud aequales et posteros claruerit Gaudentius, de scriptis ejus genuinis et supposititiis, eorumque indole disseruit. Qua occasione (§ II) graviter etiam in Dupinium, iniquius, ut ipsi visum est, de Gaudentio statuentem, invehitur. Postremo de consilio et ordine hujus editionis, superiores breviter perstringens, lectores admonet. His omnibus insuper testimonia de Gaudentio, necnon index locorum SS. addita sunt. Rerum vero index Rampertum simul et [Col. 0795C] Adelmannum complectitur.

1721. Hamburgi, in 8o. Vita S. Philastrii episcopi Brix. per S. Gaudentium ejus successorem conscripta quae habetur in libro vetusto Sacrarii ecclesiae Brixiensis, estque sermo habitus in anniversario die solemnitatis ejus: cum Philastrio, ed. a Jo. Alb. Fabricio.

1738. Brixiae, ex typogr. Jo. Mariae Rizzardi, in fol. S. Gaudentii Brixiae ep. sermones qui exstant, ad fidem mss. codd. recogniti et emendati; in Collectione Vet. PP. Brix. Ecclesiae Quiriniana, a p. 185 usque ad 379. Recensuit denuo et Notas secundis curis auctas adjecit Paulus Galeardus, can. Brix.

Quid novae hujus editionis occasione a Galeardo praestitum est, ipse quidem modestia in Italis scriptorum ecclesiasticorum editoribus sequentium temporum [Col. 0795D] raro obvia indicat, inspersas esse novas huc illuc textui Gaudentiano notationes, nonnullas etiam [Col. 0796A] ex prioribus in melius reformatas dicens. Sed primo statim obtutu unusquisque facile animadvertet, quam saepe illud et quam praeclare factum sit. Imprimis autem de codice non magnae quidem antiquitatis, sed egregiae lectionis et emendationibus Octavii Pantagathi Brix. manu ascriptis repente sibi oblato laetatur, ex quo innumera sibi restituta esse affirmat.

1757. Augustae Vindelicorum sumpt. Ignatii Adami et Franc. Ant. Veith. in 4o S. Gaudentii Br. ep. sermones, etc. Editio Patavina ad unguem expressa.

Codices, qui Galeardo auxilio fuerunt, partim universa opera usque tum edita, partim unum vel alterum recens additorum sermonum singulatim complectebantur. Illorum quinque erant, horum quatuor.

[Col. 0796B] 1o Codices mss. Bibl. Vaticanae n. 1243 et 4580, uterque papyraceus.

2o Codex ms. Urbinatensis membranaceus n. 75, elegantissimus, litteris initialibus pictis et deauratis.

Caeterum non vetustate quidem praestare hosce codices, praeclara tamen plurimis in locis ad Gaudentii emendationem contulisse, Galeardus scribit. Excerpendi curam, postquam potestas a P. S. Clemente XI facta esset, Franciscus Blanchinus et Carolus Majellus, Bibl. Vat. praefectus, uterque P. M. ab honore sacri cubiculi sustinuerant.

3o Codex mss. Florentinus bibliothecae S. Marci chartaceus, cujus Joan. Mabillonius in Itin. meminit. Collationem curaverat atque variantes lectiones diligenter excerptas editori transmiserat P. Albertus [Col. 0796C] Salvi, ejusdem Monasterii S. Marci Florentiae Prior.

4o Codex ms. Octavii Pantagathi Brixiani, magni aevo suo inter Litteratos nominis viri [(a) 1Kb] Qui quamquam nec ipse magnae vetustatis erat, attamen, quod contra opinanti Galeardo accidit, lectiones optimas a superioribus discrepantes frequentes suppeditavit. Praeterea Pantagathi illius manu passim emendationes margini erant ascriptae, quibus haud modicum statuit pretium editor.

5o Codex ms. Urbinas n. 150, membranaceus.

6o Codex ms. Vaticanus n. 1235, membranaceus pariter. Uterque ex his duobus Sermonem Gaudentii de Petro et Paulo exhibentibus Zenonis etiam Sermones continebat.

7o Codices mss. duo Brixiani membranacei, quorum [Col. 0796D] antiquior praefert notam saeculi XI, Sermonem de Vita et Obitu B. Philastrii exhibentes.




[Col. 0795]
PRAEFATIO P. GALEARDI IN EDITIONE OPERUM S. GAUDENTII.

[Col. 0795D] 1. Gaudentius, Brixiae episcopus, sub finem quarti saeculi floruit, eo scilicet tempore quo aurea Ecclesiae aetas Hieronymum, Ambrosium, Augustinum, aliosque praestantissimos viros tulit. Eum in Orientem [Col. 0796D] religionis causa peregre profectum, Philastrio episcopo vita functo, Brixianus populus successorem expetivit, accedente suffragio episcoporum, atque in primis Ambrosii Mediolanensis antistitis, cujus ea [Col. 0797A] tempestate auctoritas summa erat. Gaudentius, sacerdotii pondere deterritus, imperitiam contra obtendere, aetatemque immaturam coepit, ut se ab impositi muneris sarcina subduceret. Verum Ambrosius, caeterique antistites, sacramento Brixianorum adstricti (quo fortasse sese obligaverant, nullum alium episcopum praeter Gaudentium accepturos fore) hujusmodi ad eum litteras una cum Brixianorum civium legatione miserunt, ut earum gravitate et vi permoti Orientales episcopi communionem Gaudentio denegarent, nisi rediturum se, atque imperata facturum polliceretur. Itaque Gaudentius, redire compulsus, Brixianae Ecclesiae regimen suscepit, non sine magna virtutis ac modestiae laude; cum non solum absenti ac repugnanti episcopalis dignitas [Col. 0797B] delata fuerit, verum etiam, quod rarum est, expugnari se non aliter passus sit, quam ecclesiasticis minis perculsus, et, ut ipse ait, auctoritate sanctorum praesentium subjugatus.

2. Haec omnia ab ipso Gaudentio discimus in sermone de Ordinatione sui, qui habitus est coram Ambrosio Mediolanensi antistite; atque ab eodem sermone testimonium desumpsit Baronius cum Gaudentii electionem enarrat ad A. C. 386, n. 7, ubi tamen sensum verborum Gaudentii, sacramento quo temere vos ipsos obligastis, astricti, non videtur assecutus, dum episcopis jusjurandum attribuit, quod fuerat civium. Gaudentius enim cives alloquitur, non episcopos, ut patet: [(a) 1Kb] Sed beatus pater Ambrosius, caeterique venerandi antistites, sacramento [Col. 0797C] quo temere vos ipsos obligastis, astricti, tales ad me epistolas cum vestra legatione miserunt, ut sine damno animae meae ultra jam resistere non valerem. Quare licet jusjurandum episcopos compulisset ad revocandum Gaudentium, tamen verba illa Gaudentii, sacramento quo temere vos ipsos obligastis, nullo modo ad episcopos, sed ad cives tantummodo referuntur.

3. Dum in Oriente versaretur Gaudentius, ac per Cappadociae urbes Jerusalem pergeret, in ipsa praecipua Cappadociae urbe Caesarea, a quibusdam sacris virginibus Basilii neptibus in monasterio degentibus [(b) 1Kb] reliquias sanctorum 40 martyrum, qui in Armenia sub Licinio passi fuerant, accepit, quas olim sibi traditas ab avunculo suo Basilio, ejusdem civitatis episcopo, testabantur. Has una cum aliis [Col. 0797D] sanctorum reliquiis, Joannis Baptistae, Andreae, Thomae, ac Lucae, Brixiam devectas, in ecclesia a se dedicata collocavit Gaudentius, additis praeterea sacris lipsanis Gervasii, Protasii, atque Nazarii, itemque Anaunensium martyrum, Sisinnii, Martyrii, et Alexandri; laudatisque pro concione martyribus, ecclesiam ipsam concilium sanctorum nuncupandam esse decrevit; ut habemus in sermone de Dedicatione basilicae. Ex hoc praeclaro Gaudentii facto valde confirmatur antiquus reliquarum cultus, eoque propterea [Col. 0798A] utitur apposite Baronius ad A. C. 316, n. 44, ubi de sanctis 40 martyribus agens, Gaudentianum sermonem laudat. Meminit ejusdem ad A. C. 387, n. 7, ac praeter Baronium Papebrochius in Actis SS. Martii, tom. II, pag. 14, n. 7, itemque Ruinartus in Actis Martyrum.

4. Quo anno Gaudentius episcopatum susceperit non satis liquet. Videtur id factum fuisse circa annum 387, quam sententiam recentiores fere omnes probant. Vossius sane, ac Labbeus, Caveus item, et Natalis Alexander, in hunc annum initium episcopatus Gaudentii conferunt. Vossii verba haec sunt, lib. III de Hist. Lat. [(c) 1Kb] : Gaudentius Brixiensis episcopus memoriae prodidit Vitam S. Philastrii, cui successerat in episcopatu. Obiit autem Philastrius anno [Col. 0798B] 387, unde Gaudentii aetas satis patet. Profecto si de anno obitus Philastrii constaret, nulla de initio episcopatus Gaudentii esset quaestio; quod autem conjectura saltem assequi possumus, hoc est, Philastrium post annum 384 diem suum obiisse. Nam Augustinus, qui Roma Mediolanum venit anno 384, ibique commoratus est usque ad annum 387, scribit [(d) 1Kb] se Mediolani Philastrium Brixiensem episcopum apud Ambrosium vidisse. Itaque fieri potest, aliquem, ac fortasse postremum ex his tribus annis fuisse Philastrio emortualem, cum certe ante Ambrosii obitum (qui anno 397 assignatur) Gaudentius factus fuerit Brixiae episcopus. Hoc autem videtur accidisse plures ante annos quam Ambrosius ipse decederet; nam saepius de eo verba facit, ac praesentem quandoque [Col. 0798C] compellat sermone de Ordinatione sui, et sermone de Petro et Paulo, quorum prior Brixiae, alter vero Mediolani a Gaudentio est habitus.

5. Jam vero quanta doctrinae atque eloquentiae laude floreret Gaudentius noster, ex eo luculenter colligitur, quod ejus sermones passim a notariis excipi solerent, dum ipse ad populum verba faceret. Solemnis enim ea tempestate mos fuit, ut si quis ecclesiasticorum tractatorum dicendo excelleret, ejus conciones appositis notariis, scripto celeriter exciperentur; de quo plura diximus in notis Gaudentianae Praefationis ad Benivolum. Hinc tituli illi semel atque iterum Gaudentianis sermonibus praefixi: Incipiunt excepti tractatus de diversis capitulis; et, Tractatus ejusdem exceptus die Dedicationis basilicae; [Col. 0798D] et, Incipit tractatus quem prima die ordinationis ipsius, quorumdam civium notarii exceperunt. Moleste quidem hos sermonum suorum exceptores eo usque ferebat Gaudentius, ut quae ab hujusmodi operis descripta fuerant, sua esse diffiteretur. Sic enim ipsemet in Praefatione ad Benivolum: De illis vero tractatibus, inquit, quos notariis (ut comperi) latenter appositis, procul dubio interruptos, et semiplenos, otiosa quorumdam studia colligere praesumpserunt, nihil ad me attinet. Mea jam non sunt quae constat praecipiti excipientium [Col. 0799A] festinatione esse conscripta. Verum quandoque etiam hujusmodi tractatus aliorum rogatu emendavit, idque praesertim quoad quatuor breviores tractatus de diversis capitulis Evangelii, ac subsequentem de Machabaeis martyribus praestitisse se Benivolo petente, inibi testatur: quare pro sinceris et Gaudentianis habendos, nihil est quod dubitemus. At quo magis perspicuum fiat quam praeclare de Gaudentii eloquentia ac doctrina, eo adhuc superstite et incolumi, homines sentirent, quantaque esset jam tum Gaudentiani nominis celebritas, operae pretium erit, integrum hic Rufini locum describere in Praefatione ad Gaudentium episcopum, quae libris Recognitionum Clementis, ab ipso Latine conversis, praefixa est. Locus est hujusmodi: Tibi quidem, [Col. 0799B] Gaudenti, nostrorum decus insigne doctorum, tantus ingenii vigor, immo tanta spiritus gratia est, ut si quid a te etiam quotidiani eloquii more dicitur, si quid in ecclesia declamatur, id in libris haberi, et ad instructionem tradi posteris debeat. Vides hic non obscure adumbratam, ut puto, Gaudentianorum sermonum collectionem, jam tum per notarios, eo concionante, fieri coeptam. Nec ullo modo ambigendum est, Rufinum de Gaudentio nostro hic loqui, quamvis ecclesiae titulum praetermiserit; certa enim prorsus et indubitata sunt indicia quae id ostendant, eaque infra mox proferemus, cum de tempore obitus Gaudentii nobis agendum erit.

6. De patria Gaudentii quid certi affirmem non habeo. Mansisse eum Brixiae, antequam in Orientem [Col. 0799C] proficisceretur, compertum est; ait enim in sermone de Ordinatione sui: Ut sine damno animae meae ultra jam resistere non valerem, cui ab Orientalibus quoque episcopis, nisi meum ad vos reditum pollicerer, salutaris communio negaretur. Reditus porro aut patriam, aut saltem domicilium designat. Nec facile fuisset Gaudentius a Brixianis civibus tam vehementer ad episcopatum expetitus, ubi iisdem eximia ejus virtus, vel propter communem patriam, vel propter diuturnam in eadem urbe stationem, non fuisset plane perspecta. In Praefatione quoque Benivolum alloquens: Sicut honoratorum nostrae urbis, inquit, ita etiam Dominicae plebis, Domino annuente, dignissimum caput es: quare Brixiam urbem nostram vocans, ejusdemque honoratos (qui praecipuus dignitatis [Col. 0799D] ordo erat) appellans, patriam quodammodo videtur profiteri. Haec tamen levia omnino, et incerta sunt. Nam et urbem in qua episcopus erat, nostram appellare potuit, et ibi domicilium habuisse, licet alieno solo natus. In sermone de Philastrio, posteaquam enumeravit Philastrii labores, quibus Brixianam ecclesiam excoluerat, se quoque partem ejus operis esse dicit: Ego autem minima ejus pars. Nisi igitur fuerit Gaudentius patria Brixianus, Philastrii [Col. 0800A] alumnum, atque ab eodem ecclesiasticis disciplinis imbutum, et enutritum, affirmare oportet; quod quidem postremum Tillemontio [(a) 1Kb] placuisse video.

7. Plures fuere Gaudentii a nostro aetate non multum dissiti, episcopatus munere pares, ac proinde cum eo non temere confundendi. Fuit nempe, Constantio imperante, Gaudentius Ariminensis praesul, qui Acta Ariminensis concilii soluta synodo rescidit, propterea a Proconsulis militibus gladio confossus. Fuit et Gaudentius Donatistarum Tamugadensis in Africa episcopus, cujus duas epistolas ad Dulcitium tribunum, itemque ad se responsionem, totidem libris luculenter confutavit Augustinus. Fuit eodem ferme tempore quo noster, Gaudentius Novariensis episcopus, Eporediae ortus, [Col. 0800B] Eusebii Vercellensis discipulus, atque exsilii comes. Duo tantum Gaudentii, scilicet Ariminensis et Novariensis, memorantur apud Volaterranum (lib. XVI Comment. pag. 476, edit. Gryph.), ubi Brixianum scriptis, ac nominis fama clarum, incuriose nimis praetermittit. Nomen item Gaudentii frequens occurrit in lapidibus Brixianis. Nam apud Octavium Rubeum, Brixianarum Inscriptionum collectorem, pag. 246, habetur Cornelius Gaudentius, Corrector Venetiae, et Histriae, sic:

COR GAVDEN

TIVS VP COMET

CORR VEN ET

HIST CVRAVIT

et pag. 296, Gaudentius Nusiae maritus:

[Col. 0800C] NVSIAE CONIVGI

SANCTISSIMAE

INCOMPARABILI QVAE

VIXIT ANN. XXIII.

M. VII GAVDENTIVS

MARITVS BENEMERENTI [(b) 1Kb]

Sed redeamus ad nostrum.

8. Praeeunt caeteris Gaudentii sermonibus paschales decem; quos non ante annum 387 conscriptos fuisse, recte annotavit Labbeus, [(c) 1Kb] cum in Praefatione eorumdem mentio fiat turbarum quas Ariani in urbe Mediolanensi adversus Ambrosium concitaverunt anno 386, Justinae Augustae auctoritate freti. Ego quidem aliquanto serius conscriptos puto; fortasse post annum 390, eo quod in eadem [Col. 0800D] Praefatione, loquens Gaudentius de persecutione illa Arianorum adversus Ambrosium mota, videatur tempus paulo remotius designare: Nostri namque temporis Regina Jezabel, cum beatissimum persequeretur Ambrosium, te quoque EA TEMPESTATE Magistrum memoriae (Benivolum scilicet) oblitum salutaris fidei arbitrata, contra catholicas dictare Ecclesias compellebat. Deinde cum iisdem paschalibus, quos nuper in ecclesia habitos ad Benivolum [Col. 0801A] mittit, quatuor breviores tractatus adjiciat, ac insuper quintum de Machabaeis martyribus; hosque apud eumdem Benivolum olim se locutum fuisse perhibeat, [(a) 1Kb] satis prodit, se, priusquam hos paschales recitaret, multo antea in episcopatus ac praedicationis munere esse versatum. Porro paschales hosce sermones, Benivolo petente, ac pene cogente, ad eum misit, Praefatione ad ipsum Benivolum inscripta; ejusque rogatu etiam quinque subsequentes paschalibus adjectos, quos a notariis exceptos, idem Benivolus Gaudentio emendandos tradiderat, emendavit; [(b) 1Kb] quo fit ut potiorem, ac majorem, quae ad nos pervenit, Gaudentianorum sermonum partem Benivolo debeamus.

9. Benivolum hunc, qui Brixianae urbis civis [Col. 0801B] erat, Gaudentius summis laudibus ornat. Nam Mediolani apud Valentinianum Augustum Magistri memoriae munus cum exerceret, a Justina Valentiniani matre compulsus, legem dictare qua Ariminensis concilii fides confirmabatur, non solum constanter restitit, sed etiam sponte se aulicis honoribus abdicavit, magis eligens, ut noster inquit, [(c) 1Kb] privatus vivere, quam mortuus militare. Rem narrat Sozomenus lib. VII Hist. Eccl., c. 13, H, Valesio interprete: Justina, accito Benivolo, qui tunc scriniis memoriae praesidebat, praecepit ut confestim legem dictaret qua fides in Ariminensi concilio olim recitata confirmaretur. Quod cum ille facere recusaret (erat enim catholicae communionis), eum regina altioris gradus pollicitatione demulcens, coepit hortari. Nec tamen ei persuadere [Col. 0801C] potuit. Nam Benivolus detractum sibi cingulum ante pedes reginae abjecit; nec praesentem dignitatem, nec ullam aliam majorem, pro mercede impietatis, se velle suscipere affirmans. Eximiam Benivoli constantiam, atque animi magnitudinem, laudant praeter Sozomenum, Ecclesiasticae Historiae scriptores Rufinus, ac Nicephorus. At legem illam quam Benivolus dictare renuit, inventi sunt qui scriberent. Exstat autem in Codice Theodosiano, lib. XVI, tit. de Fide Catholica, his verbis: Damus copiam colligendi his qui secundum ea sentiunt quae temporibus divae memoriae Constanti, sacerdotibus convocatis ex omni orbe Romano, expositaque fide ab his ipsis qui dissentire noscuntur, Ariminensi concilio, Constantinopolitano etiam confirmata, in aeternum mansura, [Col. 0801D] decreta sunt. Conveniendi etiam quibus jussimus patescat arbitrium: scituris his qui sibi tantum existimant colligendi copiam contributam, quod si turbulentum quippiam contra nostrae tranquillitatis praeceptum faciendum esse temptaverint, ut seditionis auctores, pacisque turbatae Ecclesiae [(d) 1Kb] etiam majestatis, capite ac sanguine sint supplicia luituri. Manente nihilominus eos supplicio qui contra hanc dispositionem nostram obreptive, aut clanculo, supplicare temptaverint. Dat. X kalen. Febr., Med. Honorio NB. P. et Evodio Coss. (386.). Miratur Valesius in [Col. 0802A] notis ad Sozomenum, qua ratione factum sit, ut supradicta lex in codicem Theodosianum irrepserit, quae manifeste Arianis favet; Gothofredus autem notat, abesse hanc legem a Codice Justiniani, velut improbatam. Porro munus illud Magistri memoriae, quo Benivolus fungebatur, praecipuum fuisse, ostendimus in notis Gaudentianae Praefationis, ubi etiam plura de Benivolo. Memoriales, et Agentes in rebus, palatina fuisse officia, memini me legere apud Ambrosium in epist. ad Marcellinam: Memoriae vero, et Memorialia scripta appellantur veterum historiae apud Arnobium advers. Gent. lib. VI, et Minucium Felicem in Octavio.

10. Caeterum Gaudentiani sermones, pietatem non minus, quam eruditionem spirant; quantoque [Col. 0802B] usui sint ad muniendam et illustrandam Ecclesiae doctrinam, ex eorum lectione facile patet. Nam et serm. 2 expresse designatur disciplina Arcani; et Eucharistiae mysterium tam apte, tam copiose, tam perspicue exponitur, ut plane videam paucos ex antiquis qui apposite magis ad dirimendas nostrorum temporum controversias, in hujusmodi argumento versati fuerint. Usi sunt testimoniis ex hoc sermone depromptis, ad asserendas catholicae Ecclesiae veritates, Joannes Stephanus Durantus, in libris de Ritibus Ecclesiae catholicae, Romae excusis in Typographia Vaticana, 1591; Ludovicus Bail Abavillaeus, in Bibliotheca Concionatorum edita Parisiis, apud Joannem de la Caille, 1666; Ferrarius, de Ritu Sacrarum Ecclesiae Concionum; Joannes [Col. 0802C] cardinalis Bona, aliique non pauci ex nostris, quibus Gaudentiana scripta evolvere, operae pretium fuit. Praeclarum est praeterea Gaudentii testimonium de Reliquiis, et Invocatione Sanctorum; quam luculenter astruit in sermone de Dedicatione basilicae, in sermone de Petro et Paulo, et in sermone de Vita et Obitu Philastrii praedecessoris sui. Hunc sermonem afferens Alanus Anglus adversus Historiae Ecclesiasticae oppugnatores, dial. 3, cap. 4, pag. 319, edit. Plantinianae 1566, Gaudentium nostrum recenset inter illos Patres quos Magdeburgenses praetermisere, quique intra primos quingentos a Christo nato annos, scripsere de fide primae Ecclesiae, in causa de Reliquiis et Invocatione Sanctorum. Tractatu nono incorruptam Matris Dei virginitatem eloquenter [Col. 0802D] ac studiose propugnat; et tractatu octavo, quamvis parentes imperare filiis perpetuam continentiam vetet, attamen virginitatem nuptiis docet esse meliorem. Tractatu quinto circa finem, notabilis valde est locus de baculo, ubi baculum apostolicis sacerdotibus, id est episcopis, ad subditorum correptionem tributum esse significat. Hinc videtur parari posse subsidium antiquo usui baculi, de quo Isidorus lib. II de off. Eccl., c. 5. Sane antiqui Aegypti Monachi baculum ferebant, ut ex Cassiano patet lib. I de Instit. Coenobiorum, c. 9: [Col. 0803A] cujus gestatio, inquit, spiritaliter monet, nunquam debere eos, inter tot oblatrantes vitiorum canes, et invisibiles nequitiarum spiritalium bestias, inermes incedere. At longum esset ire per singula: quare suffecerit, summa quaedam rerum capita delibasse, quibus perspectis lector de utilitate ac momento Gaudentianorum sermonum facile judicare possit.

11. Cum autem Gaudentiano aevo, nempe circa A. C. 405, magnae essent in Oriente lites, eo quod Joannes Chrysostomus, e Constantinopolitana sede exturbatus, pulsus fuisset in exsilium; congregati Italiae episcopi sub Innocentio I, ab Honorio Imperatore, impetrarunt ut scriberet Arcadio fratri suo, postulans Thessalonicae concilium fieri, quo facilius possent pro sarcienda Ecclesiae pace, una utraeque [Col. 0803B] partes, Orientis Occidentisque convenire. Legati porro, qui ad Arcadium proficiscerentur, delecti, teste Palladio [(a) 1Kb] , sancti viri Aemilius, Cythegius, et Gaudentius. Hi, acceptis una cum Valentiniano, Bonifacioque presbyteris, Imperatoris Honorii, et Papae Innocentii, Italiaeque episcoporum, Chromatii Aquileiensis, et Venerii Mediolanensis, ac reliquerum episcoporum epistolis, necnon commonitorio concilii totius Occidentis, conditionibus publicis, Constantinopolim concessere. Verum tot curis, tantoque labore suscepta legatio, infelicem plane exitum habuit; nam cum episcopi ab Italia profecti, ineunte vere A. 406, ad Graeciae oras appulissent, Athenis a tribuno militum comprehensi, navibusque impositi sunt, ac Constantinopolim [Col. 0803C] delati. Eo cum pervenissent, urbe exclusi, atque ad oppidum Thraciae cui Athyra nomen, in custodiam conjecti, incredibile est quot quantisque malis vexati fuerint, quantaque eos perferre oportuerit, ut traditum sibi munus ea qua par erat constantia, tuerentur. Nam et per calumniam illis objectum est, quod ditionem alienam ultra terminos suos turbarent, et cum Orientalis imperii contumelia ibi adessent. Deinde seorsim quisque in custodias inclusi, ac torti, et plurimis aerumnis affecti, ut mandata ac epistolas proferrent. Cum vero nulla vis eorum animum frangeret, litterae iis quas ab Occidente detulerant, quasque praeter Imperatorem, nemini ulli se reddituros affirmabant, per vim ereptae. Blanditiis demum, atque auro tentati, ut cum [Col. 0803D] Attico qui Joannis Chrysostomi sedem occupaverat, communicarent. Sed enim cum promissionem illi nullam, aut conditionem sibi oblatam reciperent, contra vero reditum ad Romanam urbem precibus peterent, Valerianus quidam ad male agendum strenuus, immundo eos, et vetustate squalido navigio commissos, exitium nempe eis struens, Romam reverti jussit. Illi, summo cum periculo navigantes, aegre Lampsacum appulerunt. Inde, navi mutata, quatuor mensibus elapsis Romam pervenere, ubi singillatim Innocentio Papae quae ipsis acciderant, renuntiarunt. Haec summa illius legationis fuit, ex [Col. 0804A] qua quantum ad Gaudentii laudem accedat, nemo non videt.

12. Praeclari sunt laudum tituli quibus Chrysostomus ipse hos episcopos exornat, ut patet ex ejus epistolis ad episcopos qui ex Occidente venerant 156, 157, 158, 159, editionis Frontonis Ducaei 1636, in quibus praeclarissimum eorum zelum, animique pro veritatis defensione alacritatem, alibi studium, et promptitudinem quam ad Ecclesiarum detrimenta sarcienda praestiterant; firmam etiam ac sinceram benevolentiam, fortitudinem, animi constantiam, ac tolerantiam, alibi vero diligentiae magnitudinem, vigilantiam, curam, ac sollicitudinem praedicat. Sed caeteris laudibus praeclarius omnino est testimonium ejusdem Chrysostomi de Gaudentio nostro, quem fortasse [Col. 0804B] dignitate praecipuum inter episcopos qui legatione illa fungebantur, indicare videtur, dum ejus solius nomini aliam epistolam inscribit. Est haec 184, quae sic habet, eodem Frontone Ducaeo interprete:

GAUDENTIO episcopo BRIXIANO.

Nihil nos latet rerum tuarum, sed tamquam praesentes probe novimus studium tuum, vigilantiam, curas, labores quos pro veritate suscepisti; tibique ingentes gratias agimus, neque mediocrem, in tanta degentes solitudine, consolationem haurimus ex tuae charitatis ardore, ac sinceritate; cujus dum hic periculum fecimus, istic quoque integram illam vigere cognovimus; nec ullo modo aut temporis diuturnitate, aut itineris longitudine, debilitatam fuisse. Quo nomine multam tibi gratiam habemus, teque hortamur ut in instituto [Col. 0804C] pergas, et idem semper studium prae te feras. Non enim ignoras quot Ecclesiarum salus nunc agatur, et quam eximium futurum sit hoc recte factum. Haec igitur cogitans, domine mi reverendissime ac religiosissime, in eodem studio perseverare dignare; sic enim fiet ut, exiguis laboribus exantlatis, immortalia vobis pro his praeclaris certaminibus, in coelo praemia recondatis.

Constat ex hac epistola, quantum diligentiae ac studii Gaudentius ad sublevandas Chrysostomi aerumnas contulerit; quantamque laudem ex hujus legationis laboribus, pro sarcienda Ecclesiae pace fortiter susceptae, merito consecutus sit. Quamvis autem apud veteres ecclesiasticarum rerum scriptores, excepto Aemilio quem Beneventanum vocant, caeteris episcopis qui legationi huic praefuerunt, minime [Col. 0804D] sedis titulus apponatur; nemo tamen Gaudentium hunc Brixianum esse jure in dubium revocet, ubi tam luculentum exstat Chrysostomi testimonium. Alibi etiam Gaudentii labores idem Chrysostomus praedicare videtur in epistola 160, ad episcopum qui ab Occidente venerat; valde enim mihi probabile fit, hanc quoque epistolam ad Gaudentium nostrum pertinere, in qua sudores eos quos et domi et in tam longa peregrinatione pro Ecclesiae commodis subierat, commemorare pergit. Fortasse nec promptior Gaudentio nostro, nec aptior legationi huic suscipiendae destinari poterat; quippe qui alias in [Col. 0805A] Oriente versatus, magnum sibi pietatis religionisque nomen quaesisse putandus est apud illius regionis episcopos, qui eidem non nisi terrore excommunicationis injecto, suadere poterant ut ad episcopatum veniret. Itaque recentiores fere omnes qui post Baronium scripsere, quique rem totam magis perspectam habuerunt, Gaudentio Brixiano legationis hujus laudem deferunt, inter quos numerantur Morerius, Caveus, Dupinius, ac prae caeteris solertissimus Tillemontius.

13. Quandonam Gaudentius diem obierit, incertum. Rejiciunt id nonnulli in annum 410; alii vero, inter quos Cl. Labbeus, [(a) 1Kb] in annum 427. Vixisse Gaudentium usque ad annum 410, probabiliter opinatur Tillemontius, [(b) 1Kb] eo quod Rufinus Aquileiensis presbyter, circa id tempus, Libros Recognitionum [Col. 0805B] Clementis, a se Latine conversos, ad eum miserit. Huic versioni ab ipso Rufino Praefatio hujusmodi praeponitur: Ad GAUDENTIUM episcopum. Tibi quidem, Gaudenti, nostrorum decus insigne doctorum, tantus ingenii vigor, immo tanta spiritus gratia est, ut si quid a te etiam quotidiani eloquii more dicitur, si quid in Ecclesia declamatur, id in libris haberi, et ad instructionem tradi posteris debeat. Et post non multa: Aequum est sane tibi, qui haec etiam Graece legeris, ne forte in aliquibus minus a nobis servatum translationis ordinem putes, interpretationis nostrae indicare consilium. Haec quam bene omnia Gaudentio nostro conveniant, cujus tractatus, tamquam eximii et eloquentis viri, passim ab exceptoribus colligi solebant, quique Graecae linguae peritia instructus erat, [Col. 0805C] uti ex ejus sermonibus patet, facile intelligitur. Ratio quoque temporum optime consentit, nam Rufinus non ante annum 410 Aquileia ab Alarico vastata, in Siciliam profugit, ubi eodem vel sequenti anno interiisse videtur. Itaque licet Rufinus sedis titulum praetermiserit, haec de nostro dicta esse nullus dubito. Alibi etiam versionem hanc Librorum Recognitionum Clementis, ut Gaudentio episcopo debitam, memorat Rufinus in peroratione post translationem Commentariorum Origenis in Epistolam ad Romanos, his verbis: Post hoc sane vocat nos opus quod olim quidem injunctum est, sed nunc a beato Gaudentio episcopo vehementer perurgetur; Clementis scilicet Romani episcopi, apostolorum comitis, quorum ut successoribus darem cognitionem, libri a nobis in Latinum vertuntur. [(c) 1Kb] Offenderat Cotelerius in not. ad Clementis Recognitiones in Patribus Apostolicis, pag. 485, edit. Antuerp. 1698, Gaudentium hunc intelligens esse Novariensem; sed protinus in viam rediit, reponens seu potius Brixiensem.

14. Porro versionem hanc Recognitionum Clementis, a Silvia virgine jampridem sibi imperatam, [Col. 0806A] haereditario jure a Gaudentio exposci, affirmat Rufinus in eadem Praefatione: Opus quod olim venerandae memoriae virgo Silvia injunxerat, ut Clementem nostrae linguae redderemus, et tu deinceps haereditario jure poscebas. Quaenam haec virgo Silvia fuerit, implexa admodum est quaestio. Brixiae in Ecclesia S. Joannis Evangelistae, olim deforis Brixiam nuncupata, exstat corpus beatae Silviae virginis, cujus memoria recolitur die 15 Decembris. Hanc nonnulli ex Brixianis scriptoribus matrem, nonnulli sororem Gregorii Magni appellantes, vehementer decepti sunt; nam quomodo ad Gregorii Magni familiam pertinere possit, non video. Profecto ex illius genere claras feminas, praeter Silviam ejus matrem quam Romae jacere compertum est, [(d) 1Kb] atque [Col. 0806B] ipsius amitas, Tarsillam et Aemilianam, ab iisque degenerem valde Gorgoniam, [(e) 1Kb] nullas alias invenio. Quare nominis similitudine factum puto ut vulgari errore, cujus nec patria satis nec genus compertum foret, in urbem Romam, atque in ipsam Gregorii Magni familiam traducta fuerit. Eamdem esse Silviam hanc quae Brixiae jacet cum ea quae a Rufino memoratur in Praefatione ad Gaudentium, videtur indicare tum id quod Rufinus ait, nempe versionem sibi a Silvia imperatam, haereditario jure a Gaudentio expeti; tum locus sepulturae, in eadem Ecclesia atque ara, et Silviae et Gaudentio communis; quorum utrumque ostendit fuisse hanc Silviam Gaudentio nostro charitate, fortasse etiam sanguine, conjunctam. Cotelerius [(f) 1Kb] Silviam a Rufino memoratam [Col. 0806C] eamdam esse existimat cum Salvia, de qua Palladius Historiae Lausiacae, cap. 143. Tillemontius [(g) 1Kb] autumat fortasse esse posse Silviam Rufini Orientis praefecti sororem, quae, ex Oriente in Occidentem regressa, Brixiae obierit. Ego, in tanta rerum obscuritate, nihil certi affirmare ausim: quin potius ubi aliquis ex ecclesiasticae historiae penu meliora ac certiora protulerit, minime repugnabo, immo magno me beneficio sibi devinctum habebit.

15. Ex hucusque dictis colligitur, satis recte cum Tillemontio affirmari posse, Gaudentium inter vivos egisse usque ad annum 410. An vero cum Labbeo et Ughello dicendum sit, vixisse eum usque ad annum 427, ignoro. Quod certum est, quatuordecim annos jam se in episcopatu exegisse, tradit idem Gaudentius in sermone de Vita et Obitu Philastrii praedecessoris sui. Ac potuisse quidem illum vitam longius ducere post annum 406, quo Orientali legatione functus est, putandum videtur, ex eo quod valde juvenis, et immatura aetate, ad episcopatum provectus fuerit. Sed Tillemontius observat [(h) 1Kb] Optatianum, quatuor interpositis episcopis, Paulo nempe, Theophilo, Silvino, et Gaudioso, Gaudentii successorem, [Col. 0807A] inveniri subscriptum epistolae synodicae concilii Mediolanensis ad Leonem pontificem anno 451. Quare non valde credibile esse inquit, tam modico temporis spatio, quatuor nempe et viginti annis, qui ab anno 427 ad annum 451 intercedunt, quatuor episcopos sedere potuisse; ideoque Gaudentii obitum rectius statui circa annum 410, quam circa annum 427. Jacet autem Gaudentii corpus Brixiae in ecclesia S. Joannis Evangelistae, olim deforis Brixiam nuncupata, in eodem sacello una cum Theophilo, ejus post Paulum episcopum in sede Brixiana successore, et Silvia virgine, de qua paulo ante diximus. Horum corpora in eum locum translata ac deposita fuere anno 1595, cujus translationis seriem narrant Acta SS. ad diem 27 Aprilis, pag. 494. [Col. 0807B] Porro Gaudentii nomen in Martyrologium Romanum relatum est die 25 Octobris, hoc addito elogio: Sancti Gaudentii episcopi, eruditione et sanctitate conspicui; quod sane Gaudentio convenire, tum ejus scripta christianae pietatis imaginem ubique referentia, tum insignis animi moderatio qua invitus ac reluctans ad episcopatum accedere coactus est, tum ab eo pro Ecclesiae pace restituenda fortiter gesta, manifeste indicant. Atque haec de Gaudentio; modo de scriptis ejus, tam genuinis quam supposititiis, nobis agendum est.




§I. De scriptis Gaudentii genuinis, et supposititiis.

16. Ad recensenda genuina Gaudentii scripta, non multum curae, aut laboris, impendere nobis opus erit, quippe quod de iis aut parva admodum, [Col. 0807C] aut nulla sit inter doctos controversia. Quare paschales decem sermones cum Praefatione ad Benivolum, genuinum esse Gaudentii foetum, nemo umquam dubitavit, itemque subsequentes quatuor de diversis capitulis Evangelii, et quintum de Machabaeis martyribus, de quibus exstat ipsius Gaudentii testimonium in eadem Praefatione ad Benivolum, his verbis: Quatuor praeterea breviores tractatus, quos de diversis capitulis Evangelii apud te olim fuisse me locutum prodidisti, et quintum de Machabaeis martyribus, emendatos tibi, quoniam cogis, remittam. Videtur ex hoc Gaudentii loco conjici posse, paschales quidem sermones habitos fuisse a Gaudentio in ecclesia, subsequentes vero privatim apud ipsum Benivolum recitatos; ait enim: Quos apud te olim fuisse me locutum [Col. 0807D] prodidisti. Idem indicare videntur Rufini verba in Praefatione ad Gaudentium, paulo supra allata: si quid a te etiam quotidiani eloquii more dicitur, si quid in ecclesia declamatur; quibus et privatas disputationes, et publicas conciones a Gaudentio habitas, non obscure designat. Fortasse coetus Christianorum apud Benivolum fieri solebant, in quibus non aleae et compotationibus, sicuti hodie mos est, sed divinarum quaestionum, et pietatis studio jugiter vacarent; iisque se facilem ad docendum praebebat Gaudentius, ut uberiorem doctrinae suae ac laboris fructum referret. Caeteri vero Gaudentii sermones, nempe de Ordinatione sui, de Dedicatione basilicae, itemque duo sequentes, quorum prior ad Serminium, [Col. 0808A] alter vero ad Paulum Diaconum inscribitur, facile cum ex argumenti ratione, tum ex orationis colore, et similitudine, Gaudentii esse deprehenduntur, ideoque pro Gaudentianis semper in Bibliothecis Patrum una cum aliis excusi.

17. Quoniam autem huic nostrae editioni duorum praeterea sermonum accessio facta est, aequum erit de iis consilium nostrum lectori indicare, rationesque aperire quibus permotus eos tamquam genuinos, caeteris Gaudentianis adjecerim. Cum editionem hanc Gaudentii animo versarem, forte fortuna incidi in editionem sermonum S. Zenonis episcopi Veronensis, quae Veronae prodiit, jussu Augustini Valerii cardinalis Veronae episcopi, apud Hieronymum Discipulum anno 1586. Eam curiosius pervolutanti [Col. 0808B] mihi occurrit in Praefatione locus quo curatores, ac recognitores illius editionis lectorem monebant, praetermissum esse S. Gaudentii episcopi Brixiensis sermonem, qui excusis sermonibus (prioris editionis) S. Zenonis fuerat additus, quod in vetusto ms. Codice (s. Zenonis) non reperiretur. Avide arripui oblatam occasionem alterius, si quis forte esset, Gaudentiani sermonis nanciscendi; ac diligenter conquisitam priorem sermonum Zenonis editionem adeptus, quae Venetiis pervulgata est anno 1508, in ea libro tertio optatum sermonem inveni hoc titulo inscriptum: Sancti Gaudentii Brixiani de Petro et Paulo sermo 48. Stylus quoque Gaudentio conveniebat; quare jam non invitus, aut nutans, eum parenti suo asserere cogitabam: hoc tantum in votis erat, ut [Col. 0808C] alicujus ms. Codicis auctoritas suffragio nostro accederet. Cumulate desiderio meo satisfactum est; nam consultus a nobis, per litteras illustrissimi ac praeclarissimi viri Joannis Francisci Barbadici Brixiae episcopi, doctissimus atque humanissimus vir Carolus Majellus, Bibliothecae Vaticanae praefectus, confestim ad nos ejusdem sermonis apographum misit, exscriptum e Codice Urbinate 150, pag. 146, et collatum cum Vaticano 1235, pag. 197, in quorum utroque Gaudentii nomen prae se fert. Igitur bini Codicis praesidio, ubi non modo huic sermoni auctoritas, sed etiam variantes lectiones accesserunt, libenter eum in familiam aliorum Gaudentianorum sermonum induximus, ac post vulgatos in caeteris editionibus, locum tenere jussimus.

[Col. 0808D] 18. Alter Gaudentii sermo, qui postremo loco positus est, saepius prodierat apud Lipomanum, et Surium in Vitis SS., die 18 Julii, praefixo Gaudentii nomine, sub hoc titulo: Vita beati Philastrii episcopi Brixiensis, per divum Gaudentium ejus successorem descripta. Equidem titulus iste non omnino videbatur antiquam simplicitatem praeferre; sed cum Lipomanus et Surius testarentur, se hunc sermonem accepisse a vetusto libro Sacrarii Ecclesiae Brixianae, non diffidebam collatione ms. Codicis, non modo titulum, sed ipsum quoque sermonem, qui nonnihil depravatus erat, fieri posse emendatiorem. Utrumque praestitum est auxilio duorum Brixianorum Codicum mss., in quibus hic sermo habetur, [Col. 0809A] hac praemissa inscriptione: Sermo beati Gaudentii episcopi de Vita et Obitu beati Philastrii episcopi, praedecessoris sui. Exstat autem de hoc sermone praeclarum testimonium Ramperti, Brixiae nono saeculo episcopi, qui ejus locum profert in sermone de Translatione beati Philastrii, cap. 5, his verbis: Veluti in edito sermone a praesule Gaudentio, vitae scilicet beatissimi Philastrii pontificis legitur, fuisse eum omni aetati, et conditioni, et sexui, stupenda benignitate communem. Proinde miratus omnino sum, Ludovicum Ellies Dupinium Gallum, Bibliothecae Ecclesiasticae scriptorem, quaestionem de hoc sermone movere Gaudentio potuisse. Alibi etiam Rampertus ejusdem sermonis auctoritate utitur, nempe cap. 9, ac post Rampertum utuntur Baronius, Alanus Anglus, Labbeus, [Col. 0809B] Vossius, Caveus, aliique recentiores; quod cum animadverterem a Bibliothecae Patrum collectoribus non fuisse satis observatum (nunc enim sermonem praetermiserant) eum idcirco veluti sincerum, ac legitimum Gaudentii opus, caeteris Gaudentianis sermonibus accensere, meum esse duxi.

19. Atque haec quidem sunt Gaudentii genuina, quae exstant; nam et intercidisse non pauca notavimus ad tract. 14. Nunc de supposititiis dicam. Ac primo occurrit Commentarius in Symbolum quod vulgo Athanasii appellatur; hujusmodi enim Commentarii licet omnino, quod sciam, nihil exstet, Gaudentium auctorem faciunt Elias Capreolus, lib. III Hist. Brix., et ex Capreolo Ughelius, aliique. At falsa persuasione deceptos manifeste liquet; cum [Col. 0809C] Symbolum illud, quod circa finem quinti saeculi a Vigilio Eapsensi, aut alio quopiam Scriptore conditum esse, constat inter eruditos, minime Gaudentio innotuisse potuerit, qui quarto saeculo vixit, aut vix demum initia quinti saeculi vidit. Hunc eorumdem Scriptorum errorem expunximus in annotationibus ad Ughellum, [(a) 1Kb] nec quomodo falsus rumor obtinuerit video, nisi forte pro Commentario in Symbolum Athanasii, intelligenda sit expositio Rufini in Symbolum, quae a multis Hieronymo et Cypriano temere adscripta, aliquando etiam Gaudentio Brixiano tributa fuerit. Inter Gaudentii supposititia numeratur deinde Rhythmus de Philastrio, quem aliquando Gaudentium auctorem prae se tulisse, testatur nobis Rampertus in sermone de Translatione [Col. 0809D] Philastrii. Verum stylus aperte, ac Latinae linguae color, ad sequiora tempora pertinent; nec aliquid in eo rhythmo Gaudentianum videtur, praeter sententias quas rhythmi auctor a Gaudentio in sermone de Philastrio mutuatus est; quare, accedente etiam ipsius Ramperti calculo, libenter rhythmum illum Gaudentio adjudicavimus. Vide porro ea quae fusius praefati sumus ad eumdem rhythmum in calce sermonum Gaudentii.

[Col. 0810A] Ad Gaudentii supposititia referri item potest celebris liber de Singularitate Clericorum, modo Origeni, modo Cypriano, aut Augustino tributus; qui cum hucusque certum auctorem non agnoscat, inter adespota scripta a Deherra numerandus erat. Hunc Gaudentio Brixiano adscribi posse censuit Joannes Fellus in Praefatione ad nuperam Cypriani editionem: De Singularitate Clericorum, inquit, opusculum locum aliquem habeat, ea lege, si aut Origenes, aut Gaudentius Brixianus, aut alius aliquis circa saeculum millesimum scriptor, quo tempore lis ista in Occidente maxime fervebat, pro suo agnoscere sustineant. At quisnam iste circa saeculum millesimum scriptor? Plane ignotum. Idem Fellus deinde in notis ad eum tractatum, auctorem ad Bedae tempora, id est ad saeculum octavum, [Col. 0810B] revocat, his verbis: Videtur circa Bedae popularis nostri tempora, quando de coelibatu clericorum maxime fervebat, praesertim in Occidente, controversia, conscriptus liber, cui saeculo respondet a revelatione desumptum argumentum. Desideravi profecto, cum in haec incidissem, docti viri judicium; nam quae umquam nota est, quaeso, quae opusculum illud millesimo saeculo (decimum dicere voluit) aut Bedae temporibus tribuendum indicet? Ab episcopo conscriptum, ubi forte videret nemo, notavit Erasmus [(b) 1Kb] ex iis verbis quae auctor operis apponit: [(c) 1Kb] Vos autem, filii charissimi, non tantum persuasione, sed potestate convenio. Verum quae in hoc opere de martyrio disputantur [(d) 1Kb] nullo modo Bedae temporibus, immo nec Gaudentii, nec Augustini aevo convenire possunt; [Col. 0810C] quando nempe, pace Ecclesiae data, jam non amplius frequens suberat martyrii occasio. Itaque mea quidem sententia, libellus iste vel ad Origenis, vel ad Cypriani tempora referendus. Vidit procul dubio Felli lapsum Guillelmus Caveus, dum Cypriani Opera recensens, illius sententiam de hujus opusculi auctore enarrat: [(e) 1Kb] Doctissimi (Cavei verba sunt) editionis Oxoniensis curatores, circa Bedae aetatem scriptum esse arbitrantur. Sed, ut homines sumus, puduit reprehendere, quamvis paulo antea, scilicet in Origene, [(f) 1Kb] libelli hujus auctorem, non contemnendae vetustatis, Hieronymi saltem aevo non inferiorem, pronuntiet. Caeterum libellus ille nihil omnino continet quod controversiae de coelibatu clericorum aptari possit, quamvis eorumdem cum feminis [Col. 0810D] contubernium, ac familiaritatem redarguat; cui profecto argumento congruum auctorem quaerere saeculo decimo minime oportebat. Sane Cyprianus ipse, [(g) 1Kb] aliique ea aetate Patres, saepius in eodem argumento versati sunt, canonesque Conciliorum multis egerunt, ut, ablata hujusmodi corruptione quae Ecclesiae mores foedabat, integra servaretur ecclesiastica disciplina.

21. Haec de Gaudentii scriptis tam genuinis, quam [Col. 0811A] supposititiis. Nihil enim morari nos debet anceps Barthii testimonium, quo Gaudentium una cum Eucherio, Maximo, Caesario, aliisque hujusmodi scriptoribus, unum atque eumdem sub diversis nominibus auctorem esse, ex argumenti, aut styli similitudine, suspicari videtur. Sic ille lib. XLII Advers. c. 18: Illud de his talibus scriptoribus monere non supersedeo, tam non raro inter se similes esse sermones quos Valeriani, Eucherii, Maximi, Caesarii, Gaudentii, Eligii, et aliorum talium nominibus perscriptos habemus, ut magna suspiciosit, velstylum majorum minores aemulatos esse, vel paucorum scriptorum operibus, diversos a librariis pro favore locorum titulos esse impositos. Quid sibi velit Barthius non intelligo. Aut enim Gaudentio aliorum sermones tribuere vult, aut [Col. 0811B] aliis Gaudentianos. Si primum, non video quam facile caeteris suasurus sit: mihi certe non persuadet. Nam ut aliquando similis forte locus in eodem argumento a duobus scriptoribus usurpatus occurrat, non ideo statim unus atque idem utriusque operis auctor fuisse censendus est. Nihil enim frequentius quam ut scriptor quispiam alterum ejusdem argumenti scriptorem imitari, ejusque sententias totidem quandoque verbis referre soleat. At vero si Gaudentii Sermones alterius scriptoris esse, significare voluit Barthius, omnino doctum virum desipuisse oportuit, cum luce clariora sint indicia in singulis fere Gaudentianis sermonibus, quae Gaudentium sermonum istorum genuinum verumque auctorem ostendant. Haec singillatim enumerare supervacuum [Col. 0811C] duco, cum ea studiosus lector non magno negotio possit animadvertere; nec Barthium de Gaudentio nostro loquentem tam graviter aberrasse, alicui mirum sit, cum fuerit vir doctus nimium in judicando praeceps, quapropter Criticus minorum gentium audit a Cotelerio [(a) 1Kb] . Occurrit etiam quaedam Octavii Rubei narratio, in Vita SS. Faustini et Jovitae, pag. 40, qua is, Gaudentio teste, porphyreticam quamdam nobis urnam memorat, in qua aliquando sanctorum eorumdem martyrum corpora jacuisse refert: at Gaudentius nusquam hujusmodi aliquid, quod sciam, scriptis prodidit; suntque hae gerrae merae, ac nugae, quas Rubeus e vulgi quisquiliis collegit, atque ut aliquam iis fidem faceret, Gaudentio supposuit. Itaque iisdem aut recensendis, [Col. 0811D] aut refellendis, diutius immorari piget; quare, Rubeo dimisso, ad alia transeamus.



§ II. Judicium nuperi scriptoris de Gaudentio expenditur.

22. Inter quamplurimos hujus aetatis scriptores qui ecclesiasticae historiae studiis egregiam navarunt operam, praecipuum sibi locum vindicat Ludovicus Ellies Dupinius, Bibliothecae Ecclesiasticae auctor, quam jugi studio, ac diuturno labore confecit. Is dum Gaudentii scripta recenseret, adeo huic nostro [Col. 0812A] durum se, atque infensum praebuit, ut si quis, minime lecto Gaudentio, Dupinium adeat, ejusque dictis fidem adjungat, Gaudentium ipsum nullius momenti scriptorem censeat oportet, cujus proinde lectioni si quis forte tradere se velit, oleum sane et operam perdat. Porro ut lectori penitus compertum sit quam non aequam Dupinius de Gaudentio sententiam tulerit, liceat hic mihi ipsius Dupinii Gallica verba afferre, quibus perspectis, lector ipse hac de re, quod justum fuerit, statuet. De primo Gaudentii sermone haec habet [(b) 1Kb] Il commence le premier de ces sermons par une pensée qui a plus de subtilité que de solidité, pour rendre raison de ce qu'on célèbre la pâque au printemps, après le mauvais temps de l'automme, la rigueur de l'hiver, et avant [Col. 0812B] l'ardeur de l'été. C'est, dit-il, pour montrer que Jésus-Christ. qui est le Soleil de justice, dissipe par ses lumières les ténèbres de l'erreur des Juifs, et amollit la dureté des coeurs des païens, en prévenant par ses rayons l'ardeur du feu du jour du jugement. Il ajoute que le monde ayant été créé au printemps, il était juste qu'il fût réparé dans la méme saison. Utrum reprehendendus sit hoc loco Gaudentius, nec ego satis dispicio, nec quispiam fortasse alius alter viderit. Scilicet non omnibus datum est lynceis Dupinii oculis uti. At enim si aptas temporum rationes quaerere, quibus Dominica mysteria gesta sunt, si rerum convenientias subtiliter investigare, alicui absurdum videatur, is antiquitatem omnem sibi posthabeat necesse est, atque Ambrosium, Hieronymum, [Col. 0812C] Augustinum, levitatis, et inficetiarum accuset. Nec si quid ingenio permisit Gaudentius, Christum justitiae Solem appellans, atque ad hujusmodi imaginem varias temporum vices conferens, ideo parum solide locutus est; nam, ut ipse Dupinius notavit, statim subdit aptiorem rei rationem paulo infra, ubi ait [(c) 1Kb] : Filius ergo Dei, per quem facta sunt omnia eodem die, eodemque tempore, prostratum mundum propria resurrectione resuscitat, quo eum creaverat ex nihilo, ut omnia reformarentur in Christo, quae in coelis sunt, et quae in terra sunt. Haec autem Gaudentii sententia, qua mundum verno tempore conditum affirmat, Graecis, et Latinis, ea tempestate communis erat, ut observavimus in notis ad hunc Gaudentii locum.

[Col. 0812D] 23. Pergit deinde Dupinius de secundo Gaudentii sermone loqui in hunc modum: Après avoir ainsi expliqué très-clairement le mystère de l'Eucharistie, il parle des dispositions dans lesquelles on doit être pour s'en approcher. Il les trouve toutes figurées par les cérémonies avec lesquelles les Juifs mangeaient l'agneau pascal. Mais il tire ces convenances de si loin, que l'on aurait de la peine à les remarquer. Car qui croirait que la ceinture de peau avec laquelle les Israélites se ceignaient, ait été la figure de la mortification des vices? Qui pourrait deviner que quand il est défendu [Col. 0813A] de rompre les os de l'agneau, cela veut dire que l'on doit observer les préceptes qui sont dans l'Ecriture? Qui s'imaginerait que quand il est dit qu'il faut brùler les restes de l'agneau, c'est pour signifier que l'on doit consumer par une foi vive les doutes que l'on peut avoir sur le mystère de l'Eucharistie? Ces allégories, et d'autres semblables qui sont en cet endroit, sont un peu violentes, et je doute fort qu'elles soient du goût de bien des gens. Summa hujus Dupinianae reprehensionis in eo versatur quod Gaudentius intemperanter allegoria usus sit; videtur enim hoc interpretationis genus vehementer Dupinio displicuisse; nam et de duobus aliis tractatibus paulo post ait: Ces deux instructions (octava nempe ac nona) sont pleines de plusieurs allégories. Verum causa haec [Col. 0813B] Gaudentio communis est cum omnibus fere antiquis Patribus, quibus, in exponendis Scripturis, etiam ubi res per se aperta esset et perspecta, nihilominus allegoriam negligere religio fuit. Notum est illud Augustini [(a) 1Kb] : Dominus noster Jesus Christus ea quae faciebat corporaliter, etiam spiritaliter volebat intelligi. Neque enim tantum miracula propter miracula faciebat: sed ut illa quae faciebat, mira essent videntibus, vera essent intelligentibus. Gregorius quoque, hom. 2 in Evang.: Miracula Domini et Salvatoris nostri sic accipienda sunt, ut et in veritate credantur facta, et tamen per significationem nobis aliquid innuant [(b) 1Kb] . Neque ego valde pugnem, leviora aliquando fuisse quae in hujusmodi genere dicebantur, cum ea sit figurate loquendi ratio, ut saepius dicentem in angustias, [Col. 0813C] ac salebras compellat, et alienissimis sententiis rem propositam explicare cogat: sed fortasse hujusmodi oratio populo valde placebat, qui plerumque non tam gravem ac disertum, quam admirabilem et acutum oratorem quaerit. Ideo antiqui Patres, qui debitores se esse sapientibus, et insipientibus, pro charitatis lege scirent, eo dicendi genere utebantur quod plane agnoscerent ad alliciendum, continendumque populum, aptius esse atque utilius. Nec alioqui Gaudentii allegorias inusitatas omnino, aut inauditas Dupinius dixerit; nam, ut alias praeteream, sententia illa qua docet, quae ex agno superfuerant ideo comburenda fuisse, ut intelligeremus [(c) 1Kb] , si qua mysteriorum superaverint, quae capere modo non possumus, haec igni cremanda esse, id est divino [Col. 0813D] tradenda Spiritui, ut ea quorum rationem modo non capimus, ardentis fidei spiritu consumantur; haec eadem Gregorii Magni fuit, hom. 22 in Evangelia: Quod ex agno remanet, igne comburimus, quando hoc quod de mysterio ejus penetrare non possumus, potestati sancti Spiritus humiliter reservamus. Haec eadem habetur apud Arnoldum Abbatem Bonaevallis Tract. de ultimis verbis Domini: Ossa (agni) igne comburimus, quia sacramenta quidem (quae quasi divinae virtutis [Col. 0814A] caro sunt, et veritatis integumenta) visibiliter secundum suam speciem percipimus, et sumimus: ipsam vero substantiam nec frangimus, nec minuimus, sed flammis injicimus, id est spiritualibus intelligentiis commendamus, quod spiritus et vita sint in divinis mysteriis. Imo invenitur etiam apud Gozechinum Scholasticum in epistola ad Valcherum [(d) 1Kb] : Isti (nempe Berengarii Turonensis asseclae) eumdem agnum pascalem, qui eadem sacramenta in seipsum ineffabiliter transformans nobis condidit, et consecravit, crudum vel coctum aqua, non assum igni comedunt; et quod ejus residuum est, et semper erit (quia nullus umquam mortalis, quantumlibet sciens, ad incarnati Verbi arcanum plena intelligentia in hac vita penetrare potuit, aut poterit), igni non comburunt. Quod igitur [Col. 0814B] a nemine cogitari posse affirmavit Dupinius [(e) 1Kb] , idem illud dixerunt tres isti auctores, quos doctos, graves, et honestos viros fuisse, ac praesertim mentis bene sanae, Dupinius ipse, ut arbitror, non negaverit [(f) 1Kb] .

24. At haec fortasse omnia ignosci Dupinio a nobis poterant, modo ubi tractatum illum de Gaudentianis scriptis concludit, graviores multo ac saeviores in Gaudentium iras minime exeruisset. Audiamus porro criticum nostrum de tota Gaudentiana oratione sententiam ferentem: Il n'est pas nécessaire (inquit Dupinius) de dépeindre le caractère de saint Gaudence, on le connaît assez après ce que nous en avons dit. Son style est simple et négligé, il est plein d'allégories forcées, de pensées extraordinaires, d'allusions éloignées. [Col. 0814C] Ses sermons sont secs, stériles, ils instruisent très-peu, et ne touchent point du tout. Enfin ils n'ont ni la force, ni l'éloquence, ni la beauté, ni l'exactitude des prédications des auteurs Grecs dont nous venons de parler. Ita Dupinius de Gaudentio, et quidem, ni fallor, parum benigne. Ut vero aperte cognoscat lector quam injuste ac perperam eum reprehendat, quantaque fuerit Gaudentio ubertas, doctrina, ac dicendi vis, mihi constitutum est, nonnulla hic Gaudentianorum sermonum specimina afferre, ex quibus facile intelligat quisque, quodnam fuerit genus istud orationis tam acriter a Dupinio reprehensum. Gaudentius, Tract. 1, Christianos Judaeis ac Gentilibus comparans, haec habet: Et modo quide n ad comparationem Judaeorum atque Gentilium, qui in profunda nocte incredulitatis [Col. 0814D] demersi noscuntur, et ad eorum comparationem qui in haereseon caligine ac nocte luxuriae demorantur, nos vide ur esse, et plane sumus in luce: sed ipsi dies nostri quibusdam nebulis praetexuntur, et non habent serenitatis laetitiam, dicente Propheta: Dies mei sicut umbra declinaverunt. Tract. 4, neophytos alloquens, ait: Vos igitur, neophyti, qui estis ad beatae hujus ac spiritualis paschae epulas invitati, videte quomodo ab omni pollutione escarum quas superstitio gentilis infecerit, [Col. 0815A] vestras animas conservetis. Deinde, nonnullis interjectis: Servate, neophyti, ornamentum gratiae salutaris: sobrii estote per omnia, ne illud inebriati perdatis: solliciti convenite ad ecclesiam: orationibus, hymnis, psalmis et canticis spiritualibus nobiscum vigilanter incumbite. Haec sint otii vestri opera; quibus debitum reddentes Christo Domino famulatum, mercedem vitae aeternae consequi ab ipso possitis. Sint igitur convivia vestra sobria, casta cubilia: sit modestus animus, sermo placidus, mitis incessus. Hoccine illud est aridum, et inane dicendi genus, doctrinae prorsus atque ornamenti totius expers [(a) 1Kb] ? Tract. 7, ut legem de non comedendo fermentato a saevitiae nota, ob mortis poenam inobedientibus propositam, excuset: Si fermentatum fieri jussisset, inquit, diligentia illic necessaria [Col. 0815B] fuerat, ne deesset: quod jussit, desidiae est, non laboris. Negligentiam jubet, ut obedientiam probet; et non vis ut damnet illam animam quae diligentiam commodaverit ut contemnat? Tract. 11, explicans illud Joann. VII, Nolite secundum faciem judicare, sic disserit: Generalis ista sententia est, retinendae aequitatis magistra, omnibus posita, multis nota, paucis dilecta. Praecipitur enim ne hujus saeculi divitum personis adulantes, iniquissimo judicio faveamus incredulis; et impios, crudeles, rapaces, luxuriosos, inhonestos, non solum timido silentio nutriamus, verum etiam omni reprehensione dignos, injustis laudibus praedicemus: vel, quod est omni foeditate deformius, turpia lucra captantes, alienae pecuniae notabiliter serviamus, christianae libertatis obliti. Num sane Gaudentii oratio omnibus [Col. 0815C] ornamentis ac luminibus caret? an vero e contra splendore, succo, ubertate redundat? Atque haec omnia etiam Dupinio obvia erant, ex quibus cum Gaudentii doctrinam, tum eloquentiam, et ingenium perspicere poterat, nisi pravum animum, et infensum, ad eum legendum attulisset. Tillemontius quidem, qui tali morbo minime laborabat, aliter de Gaudentio censuit, cujus verba, ut Gallum Gallo opponam, hic libenter describo [(b) 1Kb] :Quoique son style (Gaudentii nempe) paraisse assez simple, néanmoins il a de l'élégance, et l'on y voit un génie fort doux, et en même temps fort agréable. Mais pour le fond des choses, la doctrine et les instructions en sont excellentes.

25. At pergamus adhuc parumper Gaudentium [Col. 0815D] audire. Nemo enim ipso strenue magis ejus causam tuetur. Tract. 5, ad fin., de correptione subditorum loquitur in hunc modum: Quod si lupus desinat esse lupus, et cum agno pascatur, ut ait Propheta; et si leo, desinens esse leo, cum bove manducet paleas; baculo opus non est. Si enim feralium morum nequitia in tantam vertatur mansuetudinem, ut cum oviculis innocentibus, ac mundis Christi operariis, vitae pabulum mites quaerant, et capiant; dicitur a Christo apostolicis quibusque sacerdotibus, ut neque baculos correptionum portent in via, quando in discipulis obedientibus [Col. 0816A] ac modestis terram sanctam possidere jam coeperint. Et tract. 3, animadvertenda maxime est pars illa quae incipit: Nec illud otiosum putes; ubi tam luculenter disputat de libertate arbitrii, ut elegantius nihil aut doctius fieri possit. In Praefatione autem totus ille locus [(c) 1Kb] : Pietatis vero cultores quod interdum vel corporis doloribus, vel variis tribulationibus afflictantur, triplex esse ratio invenitur: prima correctionis, secunda purgationis, tertia probationis: adeo eloquenter ac docte explanatus est, ut plane in eo regnare Gaudentius, atque omni laude superior esse videatur. Sic paulo infra [(d) 1Kb] : Probationis igitur gratia mirificus Job, Jobi historiam pluribus rerum, ac verborum ornamentis describit; quare nullus omnino esse potest tam crassa Minerva, tamque [Col. 0816B] hebeti sensu, si unum excipias Dupinium, qui Gaudentianae orationis eloquentiam, et vim non sentiat. Sed frustra sim profecto, si omnia recensere velim; nec sane Gaudentius longiore indiget defensione, apud eos maxime quibus Gaudentiani sermones in manibus sunt. Itaque ad hos lectorem remitto, ut, iis pervolutis, de Dupiniana reprehensione, quod aequum videbitur, judicet.



§ III. De consilio et ordine editionis Patavinae anni 1720.

26. Plures fuere post typographiam inventam usque in hanc diem Gaudentii editiones, quarum tamen nulla accurata, aut integra, hactenus dici potuit. Gaudentianorum sermonum specimen primus [Col. 0816C] edidit Elias Capreolus, lib. III Hist. Brix., excerpta nempe sermonis de Philastrio, circa annum 1500, aut paulo amplius. Deinde circa annum 1554, Aloysius Lipomanus, Veronensis episcopus, protulit sermonem integrum de Philastrio, sermonem de Dedicatione basilicae, itemque excerpta ex Praefatione ad Benivolum, in Vitis SS., tom. IV editionis Venetae, ubi, pag. 1 et pag. 15, Opera Gaudentii nondum excusa dicuntur. Prodiit postea anno 1555, Basilaeae, apud Henricum Petrum duobus tomis opus inscriptum Orthodoxographa, sed in eo quidem Gaudentii exstat nihil; in altera vero ejusdem operis impressione, denuo in eadem urbe pluribus tomis aucta anno 1569, tom. VI, fol. 1799, habentur Gaudentiani sermones, eodem ordine, ac numero, quo saepius [Col. 0816D] repetiti postea sunt in Bibliothecis PP.; quare hanc primam fuisse Gaudentianorum sermonum editionem satis probabiliter puto.

27. Prodierunt postmodum variae Bibliothecae PP. editiones, post primam Parisiensem anno 1576 a Margarino Bignaeo procuratam. In iis omnibus excusus semper est Gaudentius; sed ut fatum est magnarum hujusmodi collectionum, scatebat passim mendis non minimis, quae medicam manum exspectabant: ac praeterea duobus sermonibus carebat, qui, extorres facti, longius a parente suo vagabantur; [Col. 0817A] sermo nempe de Petro et Paulo, et sermo de Vita et Obitu beati Philastrii. Itaque omnino. operae pretium erat novam Gaudentii editionem aggredi; cum praeterea, quod sciam, numquam seorsim editus fuisset atque ad ingentes illas Bibliothecae PP. collectiones tractandas pauci admodum accederent, magna operis mole deterriti. Dum eo in loco res esset, ac male a typographis acceptus jaceret pene in tenebris Gaudentius noster, accidit peropportune, atque, ut ita dicam, cum bonis ominibus, ut anno 1714 praestantissimus atque immortalitate dignissimus praesul Joannes Franciscus Barbadicus, a Veronensi episcopatu ad Brixianum esset translatus, qui statim ab inito Brixianae Ecclesiae regimine, consilium edendi Gaudentii sponte sua cepit. Hujus summi viri erga [Col. 0817B] editionem hanc, a nobis ipsius jussu lubenti animo susceptam, beneficia connumerare si velim, nullum profecto dicendi finem faciam; nam et opera, et opibus juvare numquam destitit, praesertim ut variantes mss. Codd. lectiones nobis suppeterent; summoque animi studio, ubicumque opus esset, paratus semper fuit auctoritatem suam, atque officia, benigne impendere. Quin et industriam nostram non semel humaniter excitare, ut propositum urgeremus, et operis ipsius specimina rudia adhuc, et impolita, suismet oculis percurrere: demum editionem ipsam tueri constanter, ac fovere nullo modo umquam intermisit, quoadusque in lucem prodiret; collatis etiam liberaliter pecuniis ad typorum impensas.

28. Ut autem lector sciat quibus subsidiis ad [Col. 0817C] hanc editionem parandam usi simus, praesto nobis fuerunt ex Vaticana Bibliotheca collationes trium mss. Codd.: nempe Vaticanorum duorum 1243 et 4580, quorum uterque papyraceus; itemque elegantissimi Urbinatis membranacei 75, cujus initiales litterae pictura et auro convestitae sunt. Quamvis Codd. isti non magnae sint antiquitatis, eximiam tamen nobis opem plurimis in locis ad Gaudentii emendationem contulerunt, ut passim legentibus manifestum erit. Eorum ut variantes lectiones minore negotio, ac promptius excerperentur, potestatem fecit, venia etiam data ut e Vaticana Bibliotheca Codices ipsi ad Palatium Quirinale transferri possent, pro sua effusa in omnes clementia ac benignitate SS. D. N. Clemens XI, pontifex Maximus, [Col. 0817D] quo sedente, ac sospite, numquam bonae litterae sine pretio erunt. Excerpendi autem sibi curam humaniter susceperunt clarissimi, atque doctissimi viri Franciscus Blanchinus, et Carolus Majellus Bibliothecae Vaticanae praefectus, uterque ejusdem SS. D. N. Clementis papae XI, ab honore sacri cubiculi; quorum proinde officiis immortales gratias me semper habiturum, hoc loco libenter profiteor. Accessit tribus hisce Codd. mss. alter Florentinus chartaceus Bibliothecae S. Marci, cujus meminerat summus vir Joannes Mabillonius in Itinere Italico, pag. 178; hujusque variantes lectiones accurate describendas, atque ad nos mittendas curavit adm. rev. Pater Albertus Salvi, ejusdem Monasterii [Col. 0818A] S. Marci Florentiae prior. Cum istis quatuor Codd. collati sunt priores decemnovem Gaudentii tractatus, itemque Praefatio ad Benivolum; ad quorum pariter tractatuum emendationem contulimus tres editiones Bibliothecae PP., nempe Parisiensem anni 1589, Coloniensem 1618, et Lugdunensem 1677. Sermo de Petro et Paulo, qui in praedictis quatuor Codd. mss. minime habetur, collatus est cum alio Urbinate membranaceo 150, ac Vaticano pariter membranaceo 1235. Uterque ex his duobus Codd. continet sermones etiam Zenonis episcopi Veronensis; eorumque aetas videtur pertingere ad quingentos annos. Praeter duos istos Codices, usi sumus ad collationem Sermonis de Petro et Paulo antiqua item Veneta editione sermonum sancti Zenonis episcopi [Col. 0818B] Veronensis anni 1508, in qua sermo hic primum prodiit, minime dissimulato Gaudentii nomine, ut in notis ad eumdem sermonem monuimus. Pro sermone autem de Vita et Obitu beati Philastrii, variantes nobis lectiones suppeditarunt duo Brixiani Codd. membranacei, quorum antiquior praefert notam saeculi XI; ac binam insuper editionem adhibuimus, nempe Venetam Lipomani 1554, et Coloniensem Surii 1579, a quibus in Vitis SS. vulgatus fuerat. Cum praeterea scirem exstare in Ambrosiana Mediolanensi Bibliotheca primam (ut ego quidem puto) Gaudentii editionem, quae prodiit anno 1569, in Orthodoxographis PP., ejus quoque variantes lectiones priorum decemnovem Gaudentianorum tractatuum, qui in ea cusi sunt una cum Praefatione [Col. 0818C] ad Benivolum, descriptas habui a cl. Josepho Antonio Saxio ejusdem Bibliothecae praefecto, eruditionis eximiae, ac summae humanitatis viro; sed eum haec editio consentire fere omnino videatur cum mendis aliarum editionum, ideo nullus nobis ejus usus fuit.

29. Ordo Gaudentianorum sermonum, sive tractatuum, idem apud nos servatus est, qui in aliis quoque editionibus occurrit. Nam sermo de Ordinatione sui, qui prior caeteris a Gaudentio est habitus, primus quoque ordine esse debuerat; sed Praefatio paschalibus praeposita hos priores fecit, in qua quia mentio est de quatuor sequentibus, et quinto de Machabaeis martyribus: ideo in hac editione eum ordinem tenuimus quem Gaudentius ipse in Praefatione [Col. 0818D] nobis statuit, atque in aliis editionibus receptus est. Gaudentianos sermones subsequitur rhythmus de Philastrio, de quo consule ea quae diximus in adnonitione eidem rhythmo praeposita in calce sermonum Gaudentii.

30. Visum est deinde Rampertum, atque Adelmannum, Gaudentio adjungere ejusdem Ecclesiae episcopos, doctrina non minus quam pietate conspicuos. Atque Adelmanni profecto integram epistolam dandi non modica me incendebat cupido, ne dicam spes; quam tamen omnino frustra animo conceptam vix demum aegre sensi, cum omnes conatus nostros cedere incassum vidi. Rampertus vero non uno in loco a magnis plagis convaluit quas acceperat, atque in [Col. 0819A] sectiones accurate distinctus est, auxilio duorum Brixianorum codd. qui paulo ante laudati sunt, quique maximo nobis usui fuerunt ad hanc nostram editionem parandam. In iis enim praeter Rampertum, cujus frustra alibi exemplar ms. requiras, exstat sermo Gaudentii de Philastrio, itemque rhythmus in honorem ejusdem Philastrii ex Gaudentiani sermonis sententiis compactus. Sane Brixiana Ecclesia florentem aliquando habuit mss. codd. Bibliothecam, ejusque etiam nunc reliquiae nonnullae supersunt, inter quas ms. codex Augustini de Civ. Dei membranaceus in fol. majoris formae, uti et ejusdem molis, ac notae, Collectio sermonum et sententiarum in omnes D. Pauli Epistolas ex Operibus Augustini, quae Bedae olim adscripta, nunc Floro Lugdunensi [Col. 0819B] tribuitur. De Brixiana porro Bibliotheca praeclarum est S. Caroli Borromaei testimonium in actis Visitationis Apostolicae civitatis Brixiae, ab ipso habitae anno 1581, quae mss. exstant in episcopali tabulario Brixiae, his verbis: Ecclesia Brixiensis, Dei beneficio multis exculta ornamentis, hoc etiam ad pietatis insigne habere debet, ut antiquorum Patrum monumenta, praesertim recte exarata, quae olim impense conquisita diu asservavit de gremio suo, si quando usuvenerit, proferat ad Codices aliquos ecclesiasticos, temporum injuria, aut haereticorum corruptelis depravatos, quam rectissime emendandos.

31. Itaque haec nobis fuerunt subsidia ad hanc Gaudentii editionem instruendam; in qua quid a nobis praestitum sit, scire si cupiat lector, malim hoc [Col. 0819C] ex opere ipso intelligat, quam a verbis meis cognoscat. Porro in eo potissimum versatus est noster labor, ut Gaudentii textum quam emendatissimum daremus, idque praesertim auxilio et ope mss. codd., ac lectore, ubi quid innovatum est, singulis locis admonito; ne, quod admodum docti improbant, censoriam virgulam sumere, ac pro arbitrio cuncta immutare velle videremur. In variantibus lectionibus apponendis et recensendis, fere me diligentiorem praestiti; (quis autem omnia recensere, vel annotare possit?) sed malui tamen sedulitatem nostram delicatis hominibus nimiam, aut morosam videri, quam fidem apud studiosos et doctos lectores periclitari. Nec sum nescius, quam difficilem provinciam ceperim, veterem scriptorem emendare, atque [Col. 0819D] edere aggressus eo praecipue in loco, ubi, praeter alia impedimenta, maxima laboramus meliorum librorum inopia; at constitutum fuit, aliquid potius tentare, rude licet, et imperfectum, quam Gaudentium nostrum diutius in tenebris neglectum relinquere. Atque utinam aliquando in hisce regionibus aliquis horum studiorum gustus exoriatur, nec semper, ut contingit, heterodoxi homines edendorum veterum laudem, quae jam dudum Italis ingeniis propria fuit, nobis praeripiant, quod satis callide hucusque fecerunt in Cypriano, Sulpicio, Eginharto, ac pluribus aliis; ut, eorum auctoritate in pravum detorta, [Col. 0820A] causam nostram validioribus munimentis, veterum scilicet subsidio destitutam, facilius labefactarent. Sane quantum iis historiae ecclesiasticae studium, quod veterum scriptis potissimum nititur, vigere apud nos displiceat, vel una illa vox prodit quam invitis etiam ab hostibus expressam libentissime accipimus: Plus Annales Baronii quam Controversiae Bellarmini nocuerunt [(a) 1Kb] . Nec fortasse aliquis futilem atque inanem operam putet quae ponitur in emendandis veterum libris; nam audiendus omnino est hac de re summus vir Joannes Mabillonius in Praefatione ad editionem S. Bernardi: Ex variis lectionibus eas seligere, et in textum restituere, quae accommodatiores (videantur) res est quae usum veterum librorum pene assiduum, gustum usu acquisitum, maturiusque judicium [Col. 0820B] exigit quam litteratorum vulgus opinatur, qui aranearum telas captare nos existimant, dum has quas putant minutias consectamur. Verum sentiant id genus homines de nobis quidquid volent, modo operam nostram approbet non hominum plausus, sed publica Ecclesiae reique litterariae utilitas.

32. Antequam finio, aequum est ut quorum officiis, aut opera potissimum usus sum ad hanc Gaudentii editionem apparandam, erga eos aliquod grati animi testimonium exstet. Ac primo quidem, praeter illos de quibus suo loco jam diximus, recensendus hic mihi occurrit cl. vir Alexander Burgos, eximius non magis litterarum, quam verae pietatis cultor, qui instructissimam librorum Bibliothecam undique collectam publicae utilitati destinat, eamque, dum Patavii [Col. 0820C] agerem, usibus meis patere semper voluit. Multum quoque debere me profiteor nobili, et egregiae indolis viro Francisco Josepho a Curte, Brixianae ecclesiae canonico, ac Julio fratri meo, studiorum meorum socio, qui in exemplarium et variantium lectionum collatione, operam suam humaniter mihi impendere minime gravati sunt. Scripturarum syllabum contexuit, et in ordinem redegit adm. rev. Antonius Piccoli archipresbyter ecclesiae S. Mariae Terentiani Brixianae dioecesis. Si quid praeterea nitidum, si quid emendatum in hac editione offendet lector, totum id acceptum ferat Joanni Antonio, et Cajetano Vulpiis fratribus, quorum industria ac labore id assequimur, ut elegantia aut diligentia peregrinarum editionum non valde nobis in posterum desideranda [Col. 0820D] sit.



§IV. De consilio et additionibus hujus novae editionis.

33. Atque haec quidem sunt quae praefatus fueram in editione Gaudentii Patavina anni 1720; modo quid a nobis praestitum sit occasione novae hujus Brixianae editionis, paucis accipiet lector. Plura siquidem Gaudentium relegenti mihi jamdudum occurrebant, quae secundas curas postulare viderentur, iisque non invitus manum admovere paratus eram, ut si quando novae editionis daretur occasio, ea non veteri solum apparatu, sed recentioribus [Col. 0821A] quoque additamentis instructa in lucem prodiret. Accessit opportune auctoritas eminentissimi viri Angeli Mariae Quirini S. R. E. cardinalis bibliothecarii, ac Brixiae episcopi; quem statim ac novae hujus editionis consilium agitare sensi, intelligebam profecto quaenam essent officii mei partes, quidve mihi praestandum foret summi praesulis voluntati, cujus non jussis modo, sed etiam nutibus obtemperare magno mihi honori ducebam. Itaque dum in eo essem, ut Gaudentiano textui novas huc illuc notationes inspergerem, nonnullas etiam ex prioribus in melius, ut mihi quidem videbatur, reformarem; ecce mihi ex insperato objicitur ms. Gaudentii sermonum codex, non magnae ille quidem antiquitatis, ut scripturae specimen et parva litterarum forma [Col. 0821B] ostendebat; sed cui pretium conciliaret, quod fuisset olim in libraria supellectile doctissimi viri Octavii Pantagathi, ut emendationes in margine libri ejus manu passim appositae, noto mihi litterarum ductu indicabant. Quis porro fuerit Octavius Pantagathus Brixianus, magni aevo suo inter litteratos nominis, neminem qui vel mediocri polleat eruditione latere puto. Quamvis enim nullum prorsus ingenii sui monumentum quoad vixit in vulgus dare, nullum lucubrationum suarum fructum posteritati constare voluerit, eximia nihilominus doctrinae fama viguit, eoque nomine celebratur scriptis fere omnium qui ejus aetate vixerunt, cujus rei testimonia apud illius temporis scriptores frequentia occurrunt. Nam praeter alios bene multos Lilius Gregorius [Col. 0821C] Giraldus, dialogo 2 de Poet. nostr. temp., sic de Pantagatho: Brixia multos habet eruditos, sed non et poetas, ut ejus filia Verona. Inter eruditos quidem magnus ubique Pater Octavius, nisi quod stylo abstinet nec suas opes publica taberna venditat. Paria facit Jacobus Augustus Thuanus, lib. I Commentar. de Vita sua his verbis: Jam Octavianus Pantagathus ad meliorem vitam migraverat, cujus magnum in litteris nomen, et dignus tanto magistro discipulus Onuphrius Panvinius. Nemo autem prolixior et uberior in laudibus Pantagathi, quotiescumque de eo incidit sermo, quam idem ipse Panvinius, cujus ut loca plura transmittam in quibus summo eum loco habere testatus est, unicum adseribo 2 Comment. ad librum Fastorum p. 390, ubi de origine indictionum [Col. 0821D] verba faciens haec habet: Quod quo tempore, qua ratione, et a quibus factum fuerit, atque unde ego illud acceperim demonstraturus, cogor ante pauca proponere de laudibus ejus, cujus potissimum industria rem obscurissimam, ac tenebris antiquitatis oppressam, atque a nemine hactenus cognitam illustravi, et in lucem produxi. Etenim ingenui ac grati animi esse existimo, unde aliquid acceperis, per quem profeceris indicare, neminemque justo laudis praeconio spoliare, et praesertim eum hominem, a quo omnium quae in toto hoc opere elaborate, accurate, perfecteque concinnavi, initia hauserim. Hic est autem P. Octavius Pantagathus, qui nisi hoc nomen haberet, praenomem merito habere potuisset; cujus de laudibus [Col. 0822A] etsi pauca, aut obiter dicere nefas esse existimo, vix enim integris voluminibus explicari possent, tamen ob singularem meam erga illum observatiam, hoc loco mihi temperare non potui, in quo ea explicanda sunt quae de illius praecipue ingenii acumine, judicii acrimonia, reconditiorisque eruditionis varietate, atque praestantia, tamquam purissimo fonte manarunt, quin breviter de tanto viro et vere quae sentiam dicam; ut et qui eum noverunt, quod eum noverint in magna felicitatis parte ponant; qui autem ignorant, iihominis cum optimi, tum doctissimi, notitiam a me accipiant. Sic enim sentio, neminem nostra aetate, vel ingenio, vel diligentia, vel doctrina praestantiorem haberi. Atque haec hactenus de Pantagatho.

[Col. 0822B] 34. Ut autem ad codicem tanti possessoris nomine commendatum veniam, mox ut coepi eumdem cum editis contendere, cognovi statim quanta esset ejus utilitas, et praestantia. Dubitaveram nempe prima facie descriptum fortasse ab aliquo ms. exemplari, illorum scilicet quibus fueram in priori editione usus; ideoque nullum ex eo fructum perceptum iri, quin potius in hujusmodi scripto excutiendo horas collocare, idem omnino esse ac oleum et operam perdere. Verum nihil minus; patuit enim parvo negotio illum neque a Florentino neque ab Urbinate, aut Vatt. duobus desumptum esse a quibus saepissime discrepat, quod a me notatum tract. 5, ad illud: Quasi in occulto ascendet; et tr. 10, ad fin., in illis verbis: Pastorem simul et pascua; [Col. 0822C] immo potius iisdem meliorem et emendatiorem deprehendi ex iis quae ejusdem codicis ope aut restituta, aut asserta, aut in melius conformata annotavi tr. 4, ad finem, in illa verba: Spiritum sitire balbutiunt; tr. 9, circa medium, ad verba: Ergo cum consideremus; tr. eod., in fin., not. ultima, ut etiam tr. 13, non uno in loco. Jam porro non pauca etiam loca librariorum culpa desperata, et afflicta, quibus in priori editione mss. codd. nihil subsidii attulerant, libri hujus auxilio convaluerunt, cujus rei pulchrum specimen apparet tr. 3, post med., de duplici Ninives eversione; ut etiam tr. 6, ante med., in illis verbis: Quoniam filii Aegyptiorum natura. Illud quoque non pauci momenti est tr. 4, ubi reponit, assument secum vicinum proximum [Col. 0822D] suum, pro eo quod corrupte habebat in caeteris libris, assumet secum viciuus proximum suum; et tr. 8, post med., ubi cum libertate divini amoris male legebatur pro cum liberalitate divini amoris, quam lectionem suppeditavit cod. Pantagathi; ut alia non pauca praeteream, quae diligens leetor suapte cura, et studio facile comperiet. Itaque opera Julii fratris adhibita, qui librum ipsum auro contra aestimandum invenerat, et comparaverat, a capite ad calcem codicem hunc Gaudentianis sermonibus contuli, variantesque lectiones, et emendationes in sua loca diligenter conjeci; ex quibus si nonnihil splendoris ac lucis Gaudentio additum prudens lector judicabit, omnino operae pretium fecisse me, et [Col. 0823A] non modicum laboris mei fructum percepisse statuam: sin minus, novo hoc erga Gaudentium nostrum [Col. 0824A] sedulitatis et observantiae meae testimonio contentus ero.




[Col. 0823]
TESTIMONIA DE GAUDENTIO.



S. Joannes Chrysost. epist. 184, edit. Frontonis Ducaei, Parisiis 1636.
[Col. 0823A]

GAUDENTIO EPISCOPO BRIXIANO. Nihil nos latet rerum tuarum, sed tamquam praesentes probe novimus studium tuum, vigilantiam, curas, labores quos pro veritate suscepisti; tibique ingentes gratias agimus, neque mediocrem in tanta degentes solitudine consolationem haurimus ex tuae charitatis ardore, ac sinceritate; cujus dum hic periculum fecimus, istic quoque integram illam vigere cognovimus, nec ullo modo aut temporis diuturnitate, aut itineris longitudine, debilitatam fuisse.



Palladius dial. de Vita S. Joan. Chrys., cap. 4, edit. Emerici Bigotii, Parisiis 1680.

Cum igitur sanctus Aemilius Beneventi episcopus, [Col. 0823B] et Cythegius, et GAUDENTIUS, una cum Valentiniano et Bonifacio presbyteris, accepissent litteras imperatoris Honorii, Innocentii, et Italorum episcoporum Chromatii Aquileiensis, et Venerii Mediolanensis, atque aliorum, nec non Commonitorium Synodi totius Occidentis, publica evectione Constantinopolim profecti sunt.



Rufinus in Praef. ad versionem librorum Recognitionum Clementis.

Tibi quidem, GAUDENTI, nostrorum decus insigne doctorum, tantus ingenii vigor, immo tanta spiritus gratia est, ut si quid a te etiam quotidiani eloquii more dicitur, si quid in ecclesia declamatur, id in libris haberi, et ad instructionem tradi posteris debeat.



Martyrolog. Rom. 25 Octob.
[Col. 0823C]

Brixiae natalis sancti GAUDENTII episcopi, eruditione, et sanctitate conspicui.



Rampertus in Serm. de Translat. Philastrii, cap. 5.

Veluti in edito Sermone a praesule GAUDENTIO, vitae scilicet beatissimi Philastrii pontificis, legitur.



Ibidem cap. 9.

Cujus vitae, sanctitatisque eum sapuit episcopus GAUDENTIUS, successor suus, qui per quatordecim annos, forsan et plus, diem transitus ejus feriatum ducebat, populo siquidem de eo sermonem faciens?



Nicephorus Callistus lib. XIII Histor. Eccles., cap. 33, edit. Paris. 1630, ex recens. Frontonis Ducaei.

Insuper synodi decreto, quae Joannis causa in Italia coacta fuit, in manus recepto, Dei amans [Col. 0823D] Aemilius Beneventi episcopus, Cathegius (sic) et GAUDENTIUS, cum Valentio, et Bonifacio presbyteris, Roma Byzantium profecti sunt.



Petrus Crinitus lib. VIII Commentar. de hon. discipl., cap. 1.

Ex nostris Tertullianus, Hilarius, Cyprianus, Augustinus, Hieronymus, Rufinus, Ambrosius, GAUDENTIUS; nam horum quidem Commentarii perinde mihi atque thesauri videri solent, in quibus tam varia, [Col. 0824A] tam multiplex doctrinae rerumque omnium cognitio est, ut universam prope antiquita em, legesque omnes, et philosophiae placita contineant.



Elias Capreolus lib. II Hist. Brix.

GAUDENTIUS continuo post Philastrium praesul noster, qua doctrina, quibus consiliis, et gravitate polluerit, ex ejus de Philastrio oratione vel maxime intelligi potest.



Aloysius Lipomanus in Praef. tom. IV.

Si vis scire quis fuerit GAUDENTIUS episcopus Brixiensis, et quantae in Ecclesia auctoritatis, et reverentiae, ex ejus scriptis facile recognosces. Temporibus enim D. Ambrosii floruit, et ipsomet teste, successor fuit Philastrii episcopi magnae sanctitatis [Col. 0824B] viri, qui D. Augustini tempora praecessit, et librum de Haeresibus scripsit. Synchronus etiam fuit GAUDENTIUS Benivoli sanctissimi viri, tam in Ecclesiastica, quam in Tripartita Historia celebratissimi, ad quem etiam quaedam sua scripta dirigit.



Possevinus in Appar. Sacr.

GAUDENTII Brixiensis episcopi, qui Philastrio successit, opera D. Ambrosii, cujus aetate vixit, quique in Cappadociam iter suscepit, ut reliquias martyrum inde adveheret, et suum [Forte suam Ecclesiam] eisdem reliquiis nobilitaret, exstat oratio habita in dedicatione basilicae, ubi de iisdem martyribus plura. Exstant item tractatus, seu sermones, quibus utilem, et lectu dignam praefationem ascripsit.



Baronius ad A. C. 386, n. 7.

[Col. 0824C] GAUDENTIUS, haud pridem defuncto Philastrio, quem vidimus interfuisse cum Ambrosio Aquileiensi concilio, in locum ejus subrogatus est, licet immatura aetate, sed praestans doctrina, atque virtutibus: verum quali, quantave adhibita vi, ipse declarat in Sermonis exordio quem de sua Ordinatione tunc habuit.



Idem ad A. C. 451, n. 16.

Fuerunt sane iidem florentissimarum Ecclesiarum antistites: quarum Brixiana nobilitata sanguine martyrum, sanctis quoque episcopis, Philastrio, GAUDENTIO, et aliis pluribus illustratur.



Bellarminus de Script. Eccles.

GAUDENTIUS, successor Philastrii in episcopatu Brixiae, scripsit utilissimos tractatus de variis argumentis, [Col. 0824D] qui exstant.



Labbeus de Script. Eccl. tom. I, pag. 337.

GAUDENTIUS, Philastrii in Brixiano episcopatu ab anno 387 successor usque ad initia saeculi quinti, et annum vel 410, ut quidam, vel 427, quantum quidem ex ejus successoris Pauli initiis datur intelligi, quem Ferdinandus Ughellus tom. IV Italiae sacrae docet episcopalem dignitatem adeptum anno 427. [Col. 0825A] GAUDENTIUS vero obiit die 25 Octobris, conditus Brixiae in Basilica sancti Joannis Evangelistae.



Gaspard. Barthius lib. XVIII Advers. cap. 1.

GAUDENTII Tractatus in Exodum perspicue boni sunt.



Ferdinandus Ughellus tom. IV Ital. Sac., Edit. Ven., col. 528.

Satagente deinde Ambrosio Mediolanensium sanctissimo praesule (Brixiani) ad hanc sedem (Brixianam scilicet) provexere sanctum GAUDENTIUM, adhuc florentis aetatis, anno 385 in Oriente ad sacra loca peregrinantem; doctrina, ac sanctitate virum insignem.



Philippus Ferrarius in Catal. SS. Ital. 25 Octobr.

GAUDENTIUS, S. Philastrii discipulus et successor, juvenis ad episcopatum Brixiensem, et invitus assumptus [Col. 0825B] est; a S. Ambrosio episcopo Mediolanensi, cui familiarissimus erat, consecratus. Is in Palaestinam peregrinatus, multis et praeclaris reliquiis suam ditavit Ecclesiam, quarum partem ex Palaestina, partem vero ex Caesarea Cappadociae a S. Basilii neptibus monialibus, alias Roma, alias Mediolano accepit. Plura scripsit, doctrina enim excelluit, ex quibus aliqua in Bibliotheca Patrum leguntur, insignem illius eruditionem testantia.



Aubertus Miraeus in Auctar. de Script. Eccl.

GAUDENTIUS, Brixiensis in Italia episcopus, Philastrio illa in cathedra suffectus est, procurante Ambrosio episcopo Mediolanensi, ut ipse GAUDENTIUS testatur in sermone quem de ordinatione sua habuit. De peregrinatione in Orientem a se suscepta [Col. 0825C] idem ipse agit in sermone de dedicatione ecclesiae. Scripsit tractatus varios quos Bellarminus in Catalogo recenset; exstantque in Bibliotheca veterum Patrum.



Joannes Cardinalis Bona in Praef. lib. de divina Psalmod.

GAUDENTIUS, episcopus Brixiensis, pietate, et sapientia illustris.



Acta SS. 10 Martii, pag. 14, § 1, n. 7.

Inter antiquiores Patres Latinos floruit S. GAUDENTIUS, satagente S. Ambrosio episcopus Brixiensis circa annum 385 creatus: inter cujus Opera exstat homilia de sanctis XL martyribus, habita die dedicationis basilicae ad honorem illorum a se erectae. Retexitur ab eo historia martyrii, indicaturque [Col. 0825D] occasio reliquiarum ab se ex Oriente ad suam Ecclesiam delatarum, quam saltem partem mox proferemus. In aliis sanctum Basilium ferme secutus est.



Gerardus Joan. Vossius lib. 3 de Hist. Lat., cap. 2.

GAUDENTIUS, Brixiensis episcopus, memoriae prodidit vitam S. Philastrii, cui successerat in episcopatu. Habes eam apud Surium tom. IV, die 18 Julii. [Col. 0826A] Obiit autem Philastrius anno 387: unde GAUDENTII aetas satis patet.



Natalis Alexander Select. Hist. Eccl. Sec. IV, cap. 6, art. 34.

GAUDENTIUS, Philastrii in Brixiensi episcopatu successor, ab anno 387 usque ad initia saeculi quinti floruit. Plures tractatus, seu sermones, habuit variis de argumentis, qui exstant in Bibliothecis Patrum.



Guilielmus Caveus Histor. Litter. Eccles. Script. Sec. IV.

GAUDENTIUS, cujus aut nulla, aut rara admodum apud Veteres memoria [a 1Kb] , dum provincias Orientales religionis ergo peragraret, et circa annum 387 Caesareae Cappadociae haereret, mortuo interea temporis [Col. 0826B] Philastrio Brixiae episcopo, ei ab Ambrosio, aliisque provinciae Cisalpinae episcopis, successor absens designatur; neve electio alicujus fraude incassum cederet, singulorum juramento confirmatur. Cumque haec audisset GAUDENTIUS, et in Occidentem reditum detrectaret, missa est ab episcopis ad ipsum legatio, et ad Orientis etiam Antistites, qua rogarunt ut renitentem reverti GAUDENTIUM ecclesiasticis censuris compellerent. Factum id; coactusque redire GAUDENTIUS, sanctorum XL martyrum reliquias, a sacris virginibus S. Basilii neptibus Caesareae agentibus acceptas, secum detulit, et Ecclesiae Brixianae regimen suscepit. Anno 405, synodi Romanae, et Honorii imperatoris nomine legationem una cum aliis quibusdam episcopis obiisse videtur, ut [Col. 0826C] Arcadium imperatorem Chrysostomo subinfensum, pacatiorem redderet. Quo anno e vivis ereptus sit, parum liquet.

NOTA. Quanti autem faciendum sit viri clariss. Sebastiani Tillemontii testimonium superius allatum in Praefatione num. 24, quod hujusmodi est: Quoique son style (Gaudentii nempe) paraisse assez simple, néanmoins il a de l'élégance, et l'on y voit un génie fort doux, et en même temps fort agréable. Mais pour le fond des choses, la doctrine et les instructions en sont excellentes, asserat ipsemet Dupinius, cujus audax de Gaudentianis scriptis judicium eo testimonio retunditur. Haec habet de Tillemontio in Biblioth. sua Ecclesiastica Dupinius: Les Mémoires sont d'une recherche presque infinie, et composés [Col. 0826D] avec toute l'exactitude possible . . . Les notes qui sont à la fin de chaque volume sont excellentes, et d'une critique très-exacte.

Hoc monitum pro Testimoniorum de Gaudentio coronide adjiciendum jussit Eminentissimus editionis hujus Mecaenas, ut Gaudentianis scriptis magis magisque sua staret auctoritas, quam temere conatus est laedere Dupinius.





[Col. 0827]
SANCTI GAUDENTII BRIXIAE EPISCOPI TRACTATUS VEL SERMONES QUI EXSTANT. (C)



Praefatio. SERVO CHRISTI BENIVOLO GAUDENTIUS [a 3Kb] .

[Col. 0827] 217 Communis voti fuerat, ut ea quae de divinis eloquiis [b 2Kb] per paschales dies proxime praeteritos explanavi, coram valuisses audire. Cum enim semper, [Col. 0828] tum praecipue diebus festis praesentia tua nobis merito grata est in ecclesiae Brixianae conventu. Nam sicut [c 1Kb] honoratorum nostrae urbis, ita etiam [Col. 0829A] Dominicae plebis, [a 1Kb] Domino annuente, dignissimum caput es, quia non minore diligentia servare studes Dei praecepta, quam discere: robustam catholicae fidei professionem praeclarae vitae meritis aequiparare [b 1Kb] contendens, ut habeat sincera fides 218 opera suae puritatis nitore condigna. Qua in re maximus docentis fructus est, et immortalis utilitas audientis, dicente Apostolo: Non auditores tantum, sed factores legis justificabuntur [c 1Kb] apud Deum (Rom. II). Nec mirum si hodie taliter in timore Domini converseris, qui, [d 1Kb] necdum percepta Baptismi gratia, ita pro fidei coelestis veritate pugnasti, ut imbutum te admirabilibus doctrinis Apostolici per omnia viri [e 1Kb] patris nostri Philastrii, tantae constantiae [f 1Kb] testimonium [Col. 0829B] approbarit. Nostri namque temporis [g 1Kb] Regina [Col. 0830A] Jezabel, Arianae perfidiae patrona simul [h 1Kb] ac socia, [i 1Kb] cum beatissimum persequeretur Ambrosium, Ecclesiae 219 Mediolanensis antistitem, te quoque ea tempestate [j 2Kb] Magistrum memoriae, oblitum salutaris fidei arbitrata, contra catholicas dictare Ecclesias compellebat, quod ne faceres, ultro et [k 1Kb] promotionis pollicitae dignitatem, et ambitionem saeculi, gloriamque mundanam, pro Dei gloria contempsisti, magis eligens [l 1Kb] privatus vivere, quam mortuus militare. Vere enim moritur apud Deum, qui ab apostolicae fidei veritate discedit, cui Christus Deus, qui vita est, amputatur, dum [m 23Kb] aeternae Trinitatis homoousion deneganti subtrahitur. Sed ut ad propositam causationem redeam, ex ingenti aegritudine [Col. 0830B] tuum [n 1Kb] tunc adhuc corpus invalidum, ne supradictae [Col. 0831A] festivitati interesses, inhibuit, unde vehementer [a 1Kb] dolebas, omnino fraudem tibi spiritualium bonorum reputans peccatis urgentibus irrogatam: ac propterea singulare quoddam dispendii memorati remedium magnopere exegisti, ut scriberem quid unaquaque die illius sacratissimae hebdomadis, sanctae fraternitati a me expositum meminissem. Quod plane ego mediocritatis meae conscius, litteris credere non auderem, nisi tu [b 1Kb] religiosa instantia 220 compulisses, satis est enim mihi, si instruere commissam plebem viva saltem voce sufficiam. Sciens itaque [c 1Kb] verum divinae sapientiae amatorem non super assertione inutilium rerum inanis eloquentiae pompam quaerere, sed salutarem de Scripturis sanctis explanationum congruentium desiderare doctrinam, [Col. 0831B] scribere tibi aggrediar omnino iisdem sensibus, et fortasse etiam verbis, quibus me in Ecclesia locutum esse reminiscor, ut loquelam meam, qualiscumque est, facile, cum legeris, recognoscas. [d 1Kb] Quatuor praeterea breviores tractatus, quos de diversis capitulis Evangelii apud te olim fuisse me locutum prodidisti, et quintum de Machabaeis martyribus, emendatos tibi, quoniam cogis, remittam, ut eos, si ulla utili memoria dignos arbitraris, in postrema parte [e 1Kb] schedulae hujus simul transcribendos adjungas. De illis vero tractatibus, quos [f 32Kb] notariis [Col. 0832A] (ut comperi) latenter appositis, procul dubio interruptos, et semiplenos otiosa quorumdam studia colligere praesumpserunt, nihil ad me attinet. Mea jam non sunt, [g 1Kb] quae constat praecipiti excipientium festinatione [h 1Kb] esse conscripta: vereor tamen, ne aliqua sub [i 1Kb] sermonis mei titulo sanae fidei inimica alieni errores involvant, et efficiantur sempiterni criminis rei, qui fuerint incautae 221 praesumptionis auctores. Ergo quoniam desiderio tuo negare operam non potui postulatam, breviter tibi prius ostendam, non semper aegritudinum plagas pro peccatorum cumulo nostris corporibus irrogari. Humani corporis natura, ex quo sententiam mortalitatis excepit: Tu terra es, et in terram ibis (Gen. III), infirmitatibus variis subjacet, sine [Col. 0832B] discretione cujusquam; et quamvis peccatores nos esse salubriter fateamur, non tamen vel ex vigore, vel ex debilitate carnis, meritorum ponderandae sunt qualitates, cum frequenter idolorum cultores sanitate corporis, ac bonis hujus saeculi perfruantur, et e contra divino cultui inhaerentes aegritudinum, ac tribulationum vexatione quassentur. Nam legimus Abimelech gentilem regnasse (Gen. XX), et Abraham sanctum peregrinationis molestias pertulisse (Gen. XII): et illius Laban Syri [j 1Kb] idololatrae mercenarium fuisse sanctum Jacob (Gen. XXIX, 30): et Moysen [Col. 0833A] justum, regnante impio Pharaone, latuisse metuentem in terra Madian (Exod. II, III): et Eliam mirificum a facie persequentis Reginae Jezabel fugisse ad solitudinem (III Reg. XVIII, XIX). In novo autem Testamento Joannes, Prophetarum maximus, post longum squalorem feralis custodiae (Matth. XIV), post iniquas contumelias vinculorum (Marc. VI), [a 1Kb] decollatur in carcere: et Herodes sacrilegus, qui eum jussit occidi, epulatur cum principibus suis, et tribunis, et [b 89Kb] primoribus Galilaeae discumbens: ebrius non solum vino, sed ipsius etiam cruore Baptistae. [c 1Kb] Et sicut in Apocalypsi de Babylone scribitur, vel urbe, vel gente, vel unaquaque anima, errorum caligine, vitiorumque carnalium permixtione confusa ( [d 1Kb] interpretatur enim confusio Babylon): Et vidi, inquit, mulierem ebriam de sanguine sanctorum (Apoc. XVII). Verum [Col. 0833B] haec Dei patientia quorsum evadat, ipse Salvator docet [e 1Kb] in Evangelio, dicens: [f 1Kb] Homo quidam erat dives, qui induebatur purpura, 222 et bysso, et epulabatur quotidie splendide: pauper autem quidam, nomine Lazarus, jacebat ad januas ejus ulceribus plenus, [g 1Kb] et cupiebat saturari de his quae cadebant de mensa divitis [h 94Kb] : sed et canes veniebant, et lingebant ulcera ejus. Factum est autem ut moreretur pauper, et portaretur ab Angelis in sinum Abrahae: dives vero mortuus sisteretur [i 61Kb] ad inferna supplicia (Luc. XVI); et [Col. 0834A] obsecraret istius pauperis tincto [j 9Kb] in aqua digito refrigerari linguam suam, quod tamen promereri non potuit, in tormentis flammae inexstinguibilis constitutus. [k 1Kb] Ad hanc servatur poenam prosperitas impiorum; et e contra ad illam beatitudinem perducitur justorum tribulatio, ut cum sancto Abraham Patriarcha, in aeterna vita requiescere mereantur, qui angustias vitae hujus fideli patientia tolerantes, de saeculo isto migraverint. Unde dicebat Dominus: Intrate per angustam portam, quia lata, et spatiosa via est quae ducit ad perditionem, et multi sunt qui intrant per illam (Matth. VII). Quam angusta est porta, et arcta est via, quae ducit ad vitam, et pauci sunt qui inveniunt eam (Luc. XIII). Propter hoc et sanctus Apostolus gloriari se in infirmitatibus suis praedicat: Cum enim infirmor, ait, tunc [Col. 0834B] potens sum (II Cor. XII). Sanctum quoque Timotheum assiduis aegritudinibus laborasse, idem beatissimus prodidit apostolus Paulus scribens ad eum: [l 1Kb] Noli amplius aquam bibere; sed vino modico utere, propter stomachum, et frequentes tuas infirmitates (I Tim. V). [m 1Kb] Quaerat fortasse quispiam divitum, dicens: Ergo malitiose Deus dedit divitias, [n 1Kb] si propter eas divitem torquet. Vult enim videri humanus error, non modo cum venia, [o 1Kb] sed etiam cum ratione [Col. 0835A] peccare. Non malitiose, sed providenter [a 1Kb] te fecit 223 Deus divitem, ut per opera misericordiae invenires peccatorum tuorum vulneribus medicinam. Eleemosyna quippe a morte liberat, et ipsa mundat ab omni peccato (Tob. XII). Non enim ob hoc cruciatur ille quia dives fuit, sed quoniam ipso epulante pauper Lazarus esuriit. Caeterum et ipse sanctus Abraham dives fuerat, sed peregrinorum, [b 1Kb] indigentiumque mancipium. Sanctus quoque [c 2Kb] Job regnum tenebat Arabiae, sed (ut scriptum est) nulla vidua, nullus pauper, domum ejus sinu vacuo exibat. Denique in doloribus constituto exprobrantur per mulierem opera misericordiae, quae frustra exercuerit: [d 1Kb] Et ecce, inquit, quae pateris (Job. II). Heu venenata diri serpentis astutia; quoniam a bonis operibus famulum Dei revocare non valuit, incumbebat ut benefacti [Col. 0835B] poenitudine fructum perderet pietatis! Caveant ergo infructuosi locupletes terribile exemplum illius sine misericordia Divitis collegae sui, ne ad similia tormenta ducantur: magis autem faciant eleemosynas largiter, frequenter, gratulanter. Hilarem enim datorem diligit Deus (II Cor. IX). Distribuant opes suas egenis, acquirant sibi thesauros in coelo, ubi neque aerugo, neque tinea corrumpit, neque fures effodiunt et furantur (Matth. VI): ut de hoc saeculo exeuntes possint invenire refrigerium in sinu illius vere divitis Abrahae. Haec ad quaestionem, [e 1Kb] quae occurrerat, breviter respondisse sufficiat. Illa autem quae superius comprehensa sunt idcirco memoravi, ut [f 1Kb] nemo nostrum scandalizetur in cogitatione sua, nemo nostrum murmurare audeat contra [Col. 0835C] Deum, si videamus injustos, idololatras, blasphemos, continua [g 1Kb] salubritate corporis 224 frui, florere [Col. 0836A] honoribus mundi, [h 1Kb] caducis opibus redundare; e contrario nos tribulationibus variis confici, doloribus carnis affligi, paupertatis necessitatibus subjacere. Novit universorum arbiter Deus qua providentia suos verberet; et qua ratione parcat impiis in hoc mundo. Nec plane ignoramus ab Apostolo beatissimo [i 1Kb] nos eruditi, quod longa erga iniquos bonitas Dei aut ad conversionem provocat sentientes, aut ad justiorem poenarum sententiam reservat ingratos: An, inquit, divitias bonitatis ejus, et patientiae, et longanimitatis contemnis, ignorans quod bonitas Dei [j 23Kb] ad poenitentiam te invitat? Tu vero secundum duritiam tuam, et cor impoenitens, thesaurizas tibi iram in die irae, et revelationis justi judicii Dei, qui reddet unicuique secundum opera ejus (Rom. II). Reservatur enim in diem judicii illa retributio generalis: [Col. 0836B] in hoc autem saeculo idcirco interdum quidam vel blasphemi, vel apostatae, tormentis insanabilibus consumuntur, ut caeteri eorum suppliciis terreantur. Pietatis vero cultores, quod interdum vel [k 1Kb] corporis doloribus, vel variis tribulationibus afflictantur, triplex esse ratio invenitur: [l 1Kb] prima correctionis, secunda purgationis, tertia probationis. Hominem fidei apostolicae inhaerentem, si frequenter in quibusdam peccare videat Deus, [m 1Kb] sic peccatorem suum verberat ut emendet, ut [n 1Kb] salutari admonitione flectat ad poenitentiam: negligentem, ne tolerabili ultione dilata, gehennae inextinguibili fiat obnoxius. Eum quoque quem pudice conversantem, ac juste, quaedam tamen improbarum cogitationum maculae resperserunt, idcirco Dominus nunc et tribulationum [Col. 0836C] et aegritudinum flagello castigat, ne in illo aliquid sordium futurus ignis inveniat, sed ut [Col. 0837A] per exiguas plagas brevissimi temporis, ab omnibus purgatus maculis securior ad aeternam migrare requiem mereatur. Haec est amantis Dei consulta erga peccatores suos, ac pia severitas. Scriptum est enim: Quoniam [a 1Kb] quem diligit Deus, verberat: flagellat autem omnem filium, quem recipit (Hebr. XII). Unde merito misericordem Deum quisque nostrum praedicat Prophetae [b 1Kb] doctus 225 eloquio: Castigans castigavit me Dominus, et morti non tradidit me (Ps. CXVII). Justos vero, et inculpabiles quosque, sicut sanctum Job (de quo scribitur (Job. I) quod fuerit homo sine querela, verus Dei cultor), hac de causa Deus omnipotens vel damnis facultatum, vel orbitatibus charorum, vel angustiis persecutionum, vel dolorum carnalium stimulis tentari permittit, ut probet. Probat autem [Col. 0837B] non sibi, qui ante novit universa quam fiant, sed Angelis, et hominibus, ut eos ex factis probos noverint, quoniam conscientias intueri non possunt, quas solus novit scrutans corda et renes Deus. Ipse enim novit occulta cordis, ut Prophetae sermo testatur (Ps. VII). Et ideo forsitan beatus Apostolus, inter multiplicium tribulationum, persecutionumque tentacula constitutus, aiebat: Quoniam spectaculum facti sumus haic mundo, et Angelis, et hominibus (I Cor. IV). Angelis quidem justos suos Deus probari ideo vult, ut consummatam sanctorum justitiam laetantes agnoscant. Laetantur enim beati Angeli in coelo, ut ait Dominus Jesus, etiam super uno peccatore poenitentiam agente (Luc. XV). Hominibus autem probatam [Col. 0837C] esse vult perfectionem justorum, ut ad perseverantiam dilectionis Dei eorum provocentur exemplo. Diabolo etiam probatam vult ingerere Deus sanctorum justitiam, [c 1Kb] ut eos bonorum operum meritis debite ad amicitiam Dei, et ad regnum coeli unde ipse cecidit, doleat esse provectos [d 1Kb] ; doleat, indignetur, invideat, ingemiscat, nec tamen audeat quidquam de judicio divino causari. [e 1Kb] Probationis [Col. 0838A] igitur gratia mirificus Job (Job. I), ex opulento repente inops efficitur, ex patre decem natorum sine filiis invenitur, ex vegeto [f 1Kb] ac sano vulneratus, ex florentissimo [g 1Kb] vermibus exaratus aspicitur, ex glorioso opprobriis expositus reperitur: opprobriis autem et amicorum exprobrantium, et (quod esset gravius) propriae conjugis, quae non ad solatium dolorum ejus, sed ad ultimam tentationem docetur esse servata. Nam cogebat eum loqui verba blasphemiae [h 1Kb] replicans ei 226 justitiae ejus opera [i 1Kb] quae incas sum gessisset, qui ad tot miseriarum genera pervenisset. Quapropter inquit: Dic aliquem sermonem contra Dominum, et morere (Job. II). Mortem blasphemanti debitam pro remedio aerumnarum suggerit acquirendam callidus iterum per mulierem serpens; [Col. 0838B] ut palmam patientiae auferat fortissimo bellatori, et interitum congerat victo, quia blasphemantis furor non medelam doloribus praestat, sed cruciatum mortis accumulat: illius quippe mortis quae nec finem miseriis tribuat, et exordium sit poenarum, quas ultor Deus blasphemantibus praeparavit. At ille beatissimus intelligens callido antiquae artis argumento, diabolum rursus per mulierem venenum mortis ingerere, sic respondit: Velut una, inquit, ex insipientibus mulieribus locuta es (Ibid.), pulsans videlicet unam, [j 1Kb] de qua omnis. Et adjecit: Si bona suscepimus de manu Domini, mala cur non tolerabimus? Et in alio loco: [k 1Kb] Nudus exivi de utero matris meae, nudus iterum revertar in terram: Dominus dedit, Dominus abstulit; sicut Domino placuit, ita factum est, sit nomen Domini benedictum (Job. I). Inter dispendia [Col. 0838C] omnium facultatum, inter funera tot natorum, inter atrocissimos sui corporis cruciatus, et intestinos dolores opprobrii conjugalis, laudat et magnificat omnipotentem Dominum verus Dei cultor. Et nos itaque si cultores [l 1Kb] Dei sumus, imitemur patientiam triumphalem, quam solam spoliatus universis non solum facultatibus, atque [m 2Kb] pignoribus, [Col. 0839A] sed ipsis etiam corporis sui carnibus, inconcussa fide, possidet verus Dei cultor. [a 1Kb] Verus enim Dei cultor ille est, cujus fides inter adversa non deficit, cujus lingua benedicere nomen Domini sui in omni angustiarum tempore, [b 1Kb] in omni tribulationum plaga non desinit, dicens: Benedicam Domino in omni tempore, semper laus ejus in ore meo (Ps. XXXIII). Si peccator es, agnosce pro correctione 227 tua esse quod caederis, vel certe pro purgatione, sicut supra disserui. Si autem justus es, nomen quidem justi praesumere non audebis, intelliges tamen ad gloriae tuae probationem evenire quod pateris. Scriptum est enim: Vasa figuli probat fornax, et homines justos tentatio tribulationis (Eccl. XXVII). Ideo sanctus quoque Apostolus dicit: Tribulatio patientiam [Col. 0839B] operatur, patientia probationem, probatio spem, spes autem non confundit (Rom. V). Ergo quoniam vel ad probationem justis, vel ad emendationem peccatoribus, vel ad poenam sacrilegis, varii cruciatus in hoc saeculo irrogantur; et quibusdam mortiferae sunt istae plagae, quibusdam salutares: propterea cum distinctione summa scribitur in libro Psalmorum, de pertinacibus quidem malis ita: Mors peccatorum pessima, et qui oderunt justum delinquent (Ps. XXXIII); utique eorum [c 1Kb] peccatorum pessimam testatur mortem, qui in scelere delictorum permanere [Col. 0840A] cupientes, oderunt verberantem justum; de emendabilibus autem, Multa, inquit, flagella peccatorum (Ps. XXXI): de sanctis vero, Multae, ait, tribulationes justorum (Ps. XXXIII). Nec difficile omnino est unicuique [d 1Kb] spirituali, ut hanc diversitatem ex fructibus cujusque dijudicet, dicente Domino: Ex fructibus eorum cognoscetis eos (Matth. VIII, 20). Nam [e 1Kb] confusa esse apud nos omnia, philosophi Gentilium judicant; cum spiritualis homo discernat, et dijudicet omnia, ut ait Apostolus, ipse autem a nemine judicetur (I Cor. II). [f 1Kb] Nonnulli enim prudentium saeculi, sapientiae coelestis ignari, dum volunt [g 1Kb] fortuita astruere universa quae creator omnium Deus justo moderamine providenter exercet, ita loquuntur: [h 1Kb] Si Dei providentia gubernaretur hic mundus, numquam [Col. 0840D] promiscue bonos, et malos tribulationum, dolorum, aerumnarum, atque aegritudinum plagae conficerent, quia divinae aequitatis non esset, disparibus meritis plagas irrogare consimiles: sed [i 1Kb] problematis 228 hujus invidia [j 1Kb] facile evacuatur usitato veritatis exemplo. Notum namque est omnibus, quod et ferri acies, et ignis ustio, vel ad interitum irrogantur, quando poenam exigit puniendi criminis qualitas, vel ad curam proficiunt, cum sanandi gratia medicinaliter adhibentur. Ita igitur Deus omnipotens easdem plagarum species, pro qualitatibus [Col. 0841A] temperat meritorum: quosdam quidem puniens, quosdam vero vel emendans a vitiis, vel emundans, vel certe ad ampliorem gloriam promovens. Quod ut adhuc planius intelligi queat, pauca adjiciam sanctarum testimonia Scripturarum. Legimus enim: Sagittae potentis acutae cum carbonibus desolatoriis (Ps. CXXX). Et alio in loco: Sicut sagittae in manu potentis: ita filii excussorum (Ps. CXXVI). [a 1Kb] Filios excussorum beatos Apostolos praedicat, quos electos ad fidem (patribus eorum a gratia Dei, ob incredulitatem suam, procul excussis) manus omnipotentis Domini Jesu, sicut sagittas velociter pervolantes, in universum [b 1Kb] direxit orbem, ut praedicatio eorum (juxta beatissimi Pauli doctrinam) aliis quidem fieret odor mortis in mortem, aliis autem odor vitae in vitam (II Cor. II). Doctrina enim veritatis obedientes vivificat, [Col. 0841B] rebelles interficit; vitia prosternit, virtutes erigit; incredulos dejicit, fideles extollit: quoniam Christus Jesus, qui ab Apostolis praedicatur, ut Simeon sanctus in Evangelio ait: Positus est in ruinam [c 1Kb] et resurrectionem multorum (Luc. II). Ut autem noveris Apostolos (qui ex officio sortiti vocabulum, Latino sermone destinati [d 9Kb] nuncupantur) filios esse Judaeorum a Dei gratia excussorum; ausculta quid ipsis blasphemantibus Judaeis responderit Christus: Si ego, inquit, in Beelzebub ejicio daemonia, filii vestri (Luc. XI), id est Apostoli [e 1Kb] ex vestra electi progenie, 229 in quo ejiciunt? Et ut apertius ostenderet, de quibus loqueretur, adjecit: propterea, inquit, ipsi judices erunt vestri. Nam dicit alio in loco Apostolis: Amen dico vobis, quod vos qui secuti estis me, [Col. 0841C] in resurrectione cum venerit Filius hominis in sede majestatis suae, sedebitis et ipsi super duodecim thronos, judicantes duodecim tribus Israel (Matth. XIX). Sicut sagittae ergo, inquit, in manu potentis: ita filii excussorum (Ps. CXXVI). [f 1Kb] Statimque adjicitur: Beatus qui implebit [g 1Kb] desiderium suum ex ipsis, ut evidenter intelligas, quod sagittae Dei interdum mortem inferunt, interdum beatitudinem praestant, [Col. 0842A] sicut Jobo sancto ac beatissimo praestiterunt, qui ait: Sagittae enim Domini in corpore meo sunt, quarum ira bibit sanguinem meum. Cum enim incipio loqui stimulant me (Job VI). Et post pauca: Quod si tribuat Dominus, et veniat petitio mea, et spem meam det mihi Dominus; qui coepit Dominus vulneret me, sed non in perpetuum interficiat me. Sunt et plurima istiusmodi sparsa per totum corpus sanctarum Scripturarum, quae studio brevitatis [h 1Kb] securus praetereo, quoniam scienti Legem loquor, qui ex paucis instructus testimoniis facile possis similia exempla colligere, [i 1Kb] quibus documentis et bonitatem Dei provida castigatione suos famulos vel corrigentis a delicto, vel promoventis ad gloriam, plenius intelligas approbari; [j 1Kb] et ejusdem debitis cruciatibus pertinaces impios punientis, veram justitiam recognoscas, [Col. 0842B] docente etiam beato Apostolo: Numquid injustus Deus, qui infert iram (Rom. III)? in eos videlicet qui veritatem in injustitia detinent. De nostra autem castigatione, qua verboramur a Deo, ita testa tur: Cum judicamur, inquit, a Domino corripimur, [k 1Kb] ne cum hoc mundo damnemur (I Cor. XI). De justis vero sic loquitur: In omnibus tribulationem patimur, sed non angustiamur: aporiamur, sed non destituimur: persecutionem patimur, sed non derelinquimur: dejicimur, sed non perimus: semper mortem Domini nostri Jesu in corpore nostro circumferentes, ut et vita Jesu Christi in corpore nostro manifestetur (II Cor. IV). Et alibi idem beatus apostolus Paulus, postquam raptum se dixerat [l 1Kb] usque in tertium coelum, et in paradisum, 230 ubi ineffabilia [m 1Kb] verba audierat, [Col. 0842C] ita continuo addit: Ne eminentia, inquit, revelationum me extollat, datus est mihi stimulus carnis angelus Satanae, qui me colaphizet, ut non extollar. Propter hoc ter Dominum rogavi ut discederet a me, et dixit mihi: Sufficit tibi gratia mea, nam virtus in infirmitate perficitur (II Cor. XII). Et alia Scriptura huic sensui concordans [n 1Kb] evidentius loquitur: [o 1Kb] Quomodo in igne probatur, ait, aurum, et argentum, homines [Col. 0843A] autem justi in camino humiliationis (Eccli. II); [a 2Kb] utique ut aestum perpessi tentationum, et tribulationum onere inclinati, minime in superbiam justitiae suae meritis erigantur, aliquid se contra actuum suorum dignitatem pati mussitantes injustum; quos non multo post immortalis praemii retributio subsequatur: sed potius ut in humilitate spontanea permanentes, [b 1Kb] sanctis scilicet virtutibus praediti, et humiles corde, probabiliores efficiantur in Christo. Sicut etiam venerandi martyres exstiterunt, qui [Col. 0844A] cum beato Apostolo fideliter praesumentes, non esse condignas passiones hujus temporis ad superventuram gloriam, quae revelabitur (Rom. VIII) in sanctis, universa supplicia [c 1Kb] pro Domini Christi nomine, omnesque irrogatos corpori cruciatus aequissimo animo susceperunt, ipsum Dei Filium remuneratorem victricis patientiae habituri, qui regnum coelorum servis suis usque in finem fidelibus largietur. Cujus sempiterna virtus atque divinitas, cum Patre et cum Spiritu sancto permanet in omnia saecula.



INCIPIUNT [a 2Kb] TRACTATUS VEL SERMONES.
[Col. 0843]


SERMO I. DE EXODI LECTIONE PRIMUS.[Col. 0843B] [b 3Kb] Nocte vigiliarum [c 12Kb] de Paschae observatione.

[Col. 0843C] 231 Opportuno tempore Dominus Jesus beatissimam [Col. 0844B] festivitatem Paschae voluit celebrari, post autumni nebulam, post horrorem hiemis, ante aestatis ardorem. Oportebat enim Solem Justitiae Christum, et Judaeorum caliginem, et rigorem Gentilium, ante [Col. 0844C] ardorem futuri judicii, placido Resurrectionis suae [Col. 0845A] lumine dimovere, cunctaque in statum tranquilli 232 primordii revocare, quae fuerant [a 1Kb] velamine tetro confusa ab illo principe tenebrarum. Nam [b 14Kb] veris tempore Deus condidit mundum. Martio enim mense dixit per Moysen Deus: Mensis hic vobis initium mensium, primus est in mensibus anni (Exod. XII). Quem mensem verax [c 1Kb] utique Deus primum non diceret, [d 1Kb] nisi primus esset; sicut septimum diem non diceret sabbatum, nisi Dominicus primus esset. Filius ergo Dei, per quem facta sunt omnia (Joan. I), eodem die, eodemque tempore, prostratum mundum propria Resurrectione resuscitat, quo eum prius ipse creaverat ex nihilo, ut omnia reformarentur [Col. 0846A] in Christo quae in coelis sunt, [e 1Kb] et quae in terra sunt (Ephes. I, 10); quoniam ex ipso, et per ipsum, et in ipso sunt omnia, ut ait Apostolus; ipsi gloria in saecula (Rom. XI, 36). Nec turbari quisquam nostrum debet, si interdum secundo mense, id est Aprili, Pascha nos celebrare lunaris ratio, et dies cogit Dominicus. Secundum lunae enim cursum numerantur in Scripturis divinis dies. Caeterum Calendas, et Idus, et Nonas, et [f 1Kb] mensium nomina ac dierum Gentiles posuerunt, [g 1Kb] ut puta, quem vetustas humanae memoriae primum mensem tenebat, Paganus [h 1Kb] hunc a Marte Martium 233 nuncuparet: et diem sabbati, [i 1Kb] quem septimum rationabilium corda servabant, [j 1Kb] ille Saturni [Col. 0847A] diem statueret appellandum. Scripturae autem sanctae cum de temporibus aliquid vel referunt, vel jubent, ita loquuntur: [a 1Kb] Decima die mensis secundi, et luna decima, aut quinta die mensis septimi; aut vicesima die mensis noni, aut quartadecima die mensis primi, ut in Exodi libro pariter nunc audivimus (Exod. XII; Levit. XXIII); ubi observatio Paschae describitur, et septem diebus ejusdem solemnitatis azyma comedenda [b 1Kb] mandantur. Praecipit tamen Deus et hoc, ut si quis primo mense, vel immundus in anima hominis, id est mortui attactu pollutus, vel extra electum [c 1Kb] sacrificii Hierosolymae locum, in longinquo itinere constitutus Pascha [d 1Kb] non potuit celebrare, [e 1Kb] secundo mense celebret. Praevidens quippe Deus Gentium populos tunc adhuc hominum mortuorum [Col. 0847B] simulacris immundos, et extra sanctum locum Ecclesiae in longinquo positos, utique nos qui eramus longe, et facti sumus prope in sanguine Christi (Ephes. II, 13); dat licentiam, ut si primo mense nobis non occurrit [f 1Kb] et dies Dominicus, et congruus lunae numerus, secundo mense celebremus. Et ideo nec intra quartamdecimam lunam, nec ultra vicesimam primam celebrare possumus, quia septem tantum dies sunt azymorum paschalium, in quibus Dominicum quaerimus diem. Vult enim nos Christus promulgator Legis et Gratiae, neque legitimos juxta lunae cursum computatos praeterire dies, neque diem suae Resurrectionis otio [Col. 0848A] ingrato transcendere. Nam [g 2Kb] sexta feria qua hominem fecerat, pro eodem passus est; et die Dominica quae dicitur in Scripturis prima sabbati (Matth. VIII; Gen. I), in qua sumpserat mundus exordium, resurrexit; ut qui prima die 234 creavit coelum, et terram (unde postea hominem faciens figuravit), prima etiam die omnem repararet hominem, propter quem fecerat mundum. Haec breviter dixerim de ratione Paschali. Sed jam tempus est, ut virtutem eorum quae in libro Exodi audivimus, [h 1Kb] edisseramus. Ac primum, quid sit Exodus, advertamus. Exodus egressio appellatur. Egressio autem fuit de captivitate Pharaonis, [i 1Kb] et Aegyptiorum, populi tunc Israel, [j 7Kb] non nostri. Tibi ergo ut quid legitur, si aliis tantum profuit? Quid ad te, quod non pro te? [Col. 0848B] Sed jam disce ab Apostolo magis universa pro te, quam pro illis esse quae scripta sunt. Lex, inquit, umbra erat futurorum bonorum (Hebr. X); eorum quippe bonorum quae in nobis completa sunt. Veritas enim Christus adveniens, bona quae ante Judaeis fecit umbratiliter, nobis nunc in veritate largitus [k 1Kb] est, cum dicit ad discipulos: Amen dico vobis, multi Prophetae, et justi desideraverunt videre quae videtis, et non viderunt; et audire quae auditis, et non audierunt. Vestri autem beati oculi, qui vident; et aures, quae audiunt (Matth. XIII). Exodus ergo [l 1Kb] beate atque perfecte consummatur in nobis quando [m 1Kb] verus Moyses de Jordanis aqua sumptus, et [n 2Kb] natura, non [Col. 0849A] positione, Deus, Dominus noster Jesus Christus, virga crucis suae nos per aquam Baptismi de captivitate Pharaonis diaboli educit, ac de omni tenebrarum ejus Aegypto eripit, evocans nos in lucis opera de tenebris actuum 235 mundanorum, ubi aliquos adhuc positos increpat beatissimus Paulus: Debueratis, [a 1Kb] inquiens, de hoc mundo exisse; nunc autem scripsi vobis non commisceri (I Cor. V). Consideremus nunc quid audiant a Deo qui educuntur ex Aegypto: Mensis hic vobis initium mensium, primus est, ait, vobis in mensibus anni (Exod. XII). Legimus in Numerorum libro (Num. XXX) quod quicumque voverit votum, ut abstineat se [b 1Kb] aut ab usu conjugali, aut a deliciis quibuslibet vel cibi, vel potus, usque ad praefinitum [Col. 0849B] tempus, [c 1Kb] et violaverit quocumque lapsu, dies praeteritos ei non imputandos; sed ut ab initium redeat. Sic non sunt imputati Israelitis illi dies quos consumpserunt in Aegypto: sed quando ingemuerunt [d 1Kb] ad Dominum conversi ab operibus duris, et Dominus (Exod. II, XII) percussit [e 1Kb] primogenita Aegyptiorum [Col. 0850A] qui eos servire Domino non sinebant, tunc audierunt: Mensis hic vobis initium mensium, primus est vobis in mensibus anni (Exod. XII). Sunt enim quidam superstitionum dies, et menses, et anni, quos abrogat cum reprehendit [f 2Kb] Apostolus (Galat. IV). Sunt alii, quos praecepit Deus, et imputat. Eramus et nos aliquando in Aegypto nescientes Deum, ac luminis et veritatis ignari, quos urgebant immundi spiritus, veri Aegyptii, laterem facere, terrenis videlicet inservire figmentis: at ubi conversi ad Deum sumus reclamantes ab operibus duris, verberati sunt Aegyptii multiplicibus plagis, et primitiva eorum percussa sunt. Salus enim nostra daemonum poena est. Nos autem respiravimus, et vivificati sumus; [g 1Kb] neque enim vivebamus prius in illis diebus quibus [Col. 0850B] mortui mortuos colebamus. 236 Tunc igitur opportune audivimus: Mensis hic vobis initium mensium, primus est in mensibus anni (Exod. XII). Quando novus nobis illuxit dies ille quem fecit Dominus (Ps. CXVII), quando cognovimus [h 2Kb] mensem novorum sanctum, et annum Domini acceptum, et diem retributionis. [Col. 0851A] Opportunius autem congruit expositio ista fidelibus: nam catechumenis adhuc tantum primitiva daemonum sunt interfecta; his vero qui ad gratiam merentur Baptismi coelestis accedere, totus exercitus diaboli submergitur, ac necatur, ut vere ac merito audiant in Christo renati: Mensis hic vobis initium mensium, primus est in mensibus anni (Exod. XII). Congruit et poenitentibus haec explanatio, quos iterum tenebrae criminum, et Aegypti hujus caligo possederat. Nam si ingemiscant ad Dominum [a 1Kb] resipiscentes et fugientes ab operibus nequissimis tenebrarum, lumen coelestis indulgentiae consequentur, et ad aeternam lucem redibunt, et salutem. Scriptum est enim: [b 1Kb] Cum conversus ingemueris, tunc salvus eris, et scies ubi eras (Is. XXX, [Col. 0851B] 15, sec. LXX), cum confidebas in illis. Scies, inquit, ubi eras. Tunc enim se homo in erroribus Aegypti tenebrarum fuisse intelligit, cum ad lucem veritatis regreditur, atque justitiae. Potest etiam pio sensu [c 1Kb] haec eadem oratio accipi de illa luce perpetua, quae post consummationem saeculi, justis, ac fidelibus tribuetur; quando penitus fuerit devicta mortis nox a Sole justitiae, ut tunc audiant: Mensis hic vobis initium mensium, primus est in mensibus anni (Exod. XII): tunc utique [d 1Kb] quando interibit tota potestas Aegyptiorum, et liberati de hac Aegypto, verum manna comedemus, et de petra ipso Christo bibemus [Col. 0852A] adhaerentes Agni immaculati vestigiis, ac dicentes: Adhaesit anima mea post te, me vero suscepit dextera tua (Ps. LXII). Et ideo sanctus quisque adhuc in saeculo constitutus [e 1Kb] suspirat ad illam quam mundus modo capere non potest, futuram lucem 237 dicens: Sitivit anima mea ad Dominum vivum: quando veniam, et apparebo ante faciem Domini (Ps. XLI)? Nunc enim videmus per speculum in aenigmate, ait sanctus Apostolus, [f 1Kb] tunc autem facie ad faciem (I Cor. XIII). Et modo quidem ad comparationem Judaeorum, atque Gentilium qui in profunda nocte incredulitatis demersi noscuntur, et ad eorum comparationem qui in haereseon caligine, ac nocte luxuriae demorantur, nos videmur esse, et plane sumus in luce: sed ipsi dies nostri quibusdam nebulis praetexuntur, [Col. 0852B] et non habent serenitatis laetitiam, dicente Propheta: Dies mei sicut umbra declinaverunt (Ps. CI). Ibi vero erit nobis ipse Dominus lumen aeternum; ut jam non tantum in umbra ejus salvemur, sed vivamus semper in splendore claritatis ejus: cui [g 1Kb] omnis honor, virtus, et gloria, cum Patre, et Spiritu sancto, ante omnia, et nunc, et semper, et in cuncta saecula saeculorum. Amen.



SERMO II. DE EXODI LECTIONE SECUNDUS. [h 2Kb] Egressis a fonte neophtyis. [i 3Kb] De ratione Sacramentorum quae catechumenos audire [Col. 0853A] non congruit, licet eadem scripta in Evangeliis patere omnibus videantur.

Resurgente Christo a mortuis, ultio in Aegyptios per Sacramentum Baptismi facta est; pavescentibus inferis, ipso ad suscitationem sui corporis revertente; inimici Dei, hostes quippe populi ejus, exstincti 238 sunt. Clamat enim spiritus Prophetalis: Exsurgat Deus, et dissipentur inimici ejus; et fugiant qui oderunt eum a facie ejus; sicut deficit fumus, deficiant; sicut liquescit cera a facie ignis, sic pereant peccatores a facie Dei, et justi epulentur (Ps. LXVII). Redemptionem misit pius Pater populo suo, memor testamenti sancti sui (Ps. CX), quod disposuit patribus nostris Abrahae et semini ejus in saecula (Luc. I). [Col. 0853B] [a 1Kb] Potens enim Deus suscitavit de lapidibus istis quondam durissimis (Gentibus) filios Abrahae (Matth. III; Luc. III). Nunc dicant omnes qui redimuntur a Domino, quos redemit de manu inimicorum, et de regionibus [b 1Kb] congregavit eos a solis ortu, et occasu, ab aquilone et mari, quoniam bonus, quoniam in saeculum misericordia ejus (Ps. CVI). Nam in exitu illius Israel de Aegypto, domus Jacob de populo barbaro, Judaea tantum facta est sanctificatio ejus (Ps. CXIII); nunc autem Beati omnes qui timent Dominum, qui ambulant in viis ejus (Ps. CXXVII). Beati quorum remissae sunt iniquitates, et quorum tecta sunt peccata (Ps. XXXI). Non enim est distinctio Judaei, et Graeci: idem namque Dominus, dives in omnes [c 1Kb] qui invocant illum (Rom. X.); quia, sicut scriptum est: Omnis [d 1Kb] quicumque [Col. 0854A] invocat nomen Domini, salvus erit (Ibid). Quotquot igitur invocantes Dominum salutem recipimus exstinctis Aegyptiis, discamus manducare pascha, non sicut insipientes Judaei, qui post adventum veritatis adhuc umbram sequuntur, [e 1Kb] ovem quisque per unamquamque domum quartadecima die mensis primi [f 1Kb] occidens, et comedens. 239 Ex quo enim venit, cujus umbra fuerat ista ovis (Joan. V), verus ille Agnus Dei Dominus Jesus, qui tollit peccata mundi, et dixit: Nisi manducaveritis carnem meam, et biberitis meum sanguinem, non habebitis vitam in vobis (Joan. VI) ipsis; frustra jam Judaei carnaliter exercent, quod nisi nobiscum [g 1Kb] spiritualiter fecerint, habere in se vitam non poterunt. Lex enim spiritualis est (Rom. VII), ut ait [Col. 0854B] Apostolus, et Pascha nostrum immolatus est Christus (I Cor. V). Quae vero virtutes praefiguratae sunt spiritales in ipsa historia Exodi (Exod. XII), ubi [h 1Kb] celebratio paschae narratur, qui sit decimus dies, qui quartus decimus, quae immolatio perfecti, masculi, anniculi agni ad vesperam, qui sanguis liniendus in postibus, quae convocatio vicinorum, quae [i 1Kb] calciamenta, qui baculi, quod fermentum, [j 1Kb] quae azyma, necesse est ut adjuvante Domino a die crastina incipiamus exponere. Modo autem ea solum de ipsa lectione carpenda sunt, quae praesentibus catechumenis explanari non possunt, et tamen necessario sunt aperienda neophytis. In umbra illius legalis paschae non unus agnus occidebatur, sed plures; [k 2Kb] singuli enim occidebantur per domos, nam [Col. 0855A] sufficere unus non poterat universis, quoniam figura erat, non proprietas Dominicae Passionis. Figura etenim non est veritas, sed imitatio veritatis; nam et homo ad imaginem Dei factus est, nec tamen idcirco Deus est: tametsi ea ratione qua imago Dei [a 1Kb] dicitur, dicatur et Deus; quomodo natura unus Deus est, positione plures. Ergo in hac veritate qua sumus, unus 240 pro omnibus mortuus est; et [b 1Kb] idem per singulas ecclesiarum domos, in mysterio panis ac vini, reficit immolatus, vivificat creditus, consecrantes sanctificat consecratus. Haec Agni caro, hic sanguis est. Panis enim qui de coelo descendit, ait: Panis quem ego dabo, caro mea est pro saeculi vita (Joan. VI). Recte etiam vini specie [c 1Kb] sanguis ejus exprimitur, quia cum ipse in Evangelio dicit: [Col. 0855B] Ego sum vitis vera (Joan. XV), satis declarat sanguinem suum esse omne vinum quod in figura Passionis ejus offertur: unde beatissimus patriacha Jacob de Christo prophetaverat dicens: Lavabit in vino stolam suam, et in sanguine uvae amictum suum (Gen. XLIX). Stolam quippe nostri corporis [d 1Kb] indumentum suum, proprio erat sanguine abluturus. Ipse igitur naturarum creator et Dominus, qui producit de terra panem, de pane rursus (quia et potest, et promisit) efficit proprium corpus: et qui de aqua vinum fecit, [e 1Kb] facit et de vino sanguinem suum. Qualiter itaque manducari debeat Agnus iste, ex ipsa lectione debemus advertere. Non edetis quid ab eo crudum, neque coctum in aqua, sed assatum igni: caput cum pedibus, et interaneis (Exod. XII). Duae sunt spirituales [Col. 0856A] intelligentiae in his dictis, quarum si unam sequaris, ambas noveris. Omne corpus divinae Scripturae tam veteris quam novi Tastamenti, Filium Dei continet; vel venturum promittens in hominen, vel jam venisse declarans. [f 1Kb] Unde beatus Philippus inventus a Christo invenit Nathanael, et dicit ei: Quem scripsit Moyses [g 1Kb] in Lege, et Prophetae, invenimus Jesum filium Joseph a Nazareth (Joan. I). Et quid plura, charissimi? [h 1Kb] In ipso continetur omnis Lex et vetus, et nova: et ut sic dixerim, ipse est anima Legis. Ipse enim per Moysen locutus est, [i 1Kb] cum dixit illi: Ego aperiam os tuum, et inspirabo quae debeas loqui (Exod. IV). Ipse et per Prophetas, cum dicit, Qui loquebar in Prophetis, ecce adsum (Is. LII). Ipse etiam per Apostolos, cum dicit Paulus [Col. 0856B] apostolus: An experimentum quaeritis ejus [j 1Kb] qui in 241 me loquitur, Christus (II Cor. XIII)? Has igitur immaculati Agni carnes, id est doctrinae ejus viscera, neque cruda sine interpretatione sumi oportet, neque cocta in aqua, id est eorum dissertione dissoluta, atque decocta, qui velut aqua deorsum fluunt, nihil supernum sentientes; sed assata, inquit, igni, id est spiritu divino solidata atque tosta. Ignis enim sursum versum tendit. Unde dicebat Dominus Judaeis: Vos de inferioribus estis, ego de supernis sum (Joan. VIII). Ergo quoniam membra Agni Dei Scripturas ejus diximus, videamus quid est caput cum pedibus, et interaneis, videlicet ut [k 1Kb] in capite divinitatem accipias in quatuor Evangelistarum testimonio: [l 2Kb] pedes ad incorporationem sumimus, [Col. 0857A] circa finem saeculi celebratam. Pedes enim extremae partes sunt corporis: in interaneis autem percipias occulta mysteria. Et non relinquetis, inquit, ex eo usque in mane, et os [a 1Kb] non confringetis ex eo. Quae autem superfuerunt ex eo usque in mane, igne cremabitis (Exod. XII): hoc est, si qua mysteriorum superaverint, in mane illius futurae resurrectionis manifestanda, quae capere modo non possumus. Modo enim scio ex parte, inquit Apostolus, tunc autem cognoscam, sicut et cognitus sum (I Cor. XIII). Haec igni cremanda sunt, id est divino tradenda spiritui: ut ea quorum rationem modo non capimus, ardentis fidei spiritu consumantur. [b 1Kb] Quod autem dixit, os non conteritis ex eo (Exod. XII): hoc praecipit, ut omne quod est in Scripturis robustius, atque validius, [Col. 0857B] non comminuatur, neque quassetur, sed solidum maneat; quod praeceptum non custodientes, merito vae excipiunt ab eo cujus ossa comminuunt. Vae vobis, inquit, Scribae, et Pharisaei hypocritae, qui decimatis mentham, et anethum, et [c 1Kb] cyminum, et reliquistis quae fortiora sunt Legis, judicium, et misericordiam, et fidem (Matth. XXIII). Haec sunt ossa agni. Et alibi ad ipsos: Irritum facitis, inquit, verbum Dei, ut traditiones vestras statuatis (Matth. XV). Adjicit vero Deus in Exodo superioribus dictis haec: Sic autem comedetis illum (agnum videlicet): [d 1Kb] lumbi vestri praecincti, 242 et calciamenta vestra in pedibus vestris, et baculi in manibus vestris, et edetis [e 1Kb] illud festinanter. Pascha enim est Domini (Exod. XII). De calciamentis, et baculis [f 1Kb] longa ratio est, quae alio tempore disseretur. [Col. 0857C] De praecinctione lumborum, quod frequenter [g 1Kb] a me latius dictum est, breviter nunc dicetur. Scribitur in Jeremia: Et tu praecinge lumbos tuos, et dices ad populum (Jerem. I). Et ad sanctum Job: Praecinge tamquam vir lumbos tuos: interrogabo autem te, tu [h 1Kb] vero respondeas mihi. Ubi eras cum ego fundarem terram (Job. XXXVIII, XL)? et reliqua. Apostoli quoque audiunt: Sint lumbi vestri praecincti (Luc. XII); et cur [Col. 0858A] istud tantopere jubeatur, in Joanne Baptista cognoscitur, qui zona pellicea praecinctus erat circa lumbos suos (Matth. III). Lumborum ratio quae sit, significat Apostolus ad Hebraeos: Adhuc, inquit, in lumbis patris erat Levi, id est [i 1Kb] sacerdotale genus, quando occurrit illi Melchisedech (Hebr. VII). Illi: cui? sancto utique Abrahae. Zona ergo pellicea circa lumbos, mortificationem significat vitiorum. Pellis enim quae aptatur in usum, nonnisi mortui animantis est. Oportet ergo nos ex praecepto Dei mortificare prius concupiscentias carnis; et sic accipere corpus Christi, qui pro nobis servientibus [j 1Kb] in saeculi Aegypto, est immolatus. Propter quod probet se homo, ut ait Apostolus, et sic de isto pane manducet, et de calice bibat (I Cor. XI). Quod autem dicit [Col. 0858B] cum festinatione illud manducandum, praecipit, ne lento corde, et ore languido, Sacramentum Dominici corporis sumamus, et sanguinis; sed cum omni aviditate animi, quasi vere esurientes, et sitientes justitiam. Beati enim, dicit Dominus Jesus, qui esuriunt et sitiunt justitiam, quia ipsi saturabuntur (Matth. V). Concludens autem proposita lectio, praeclara quae dixerat, fine dignissimo, ait: Pascha est enim Domini (Exod. XII). [k 1Kb] O altitudo divitiarum sapientiae et scientiae Dei (Rom. XI)! [l 1Kb] Pascha est, inquit, Domini: hoc est transitus Domini; ne 243 terrenum putes quod coeleste effectum est per eum qui transit in illud, et fecit illud suum corpus et sanguinem. Nam quod supra generaliter exposuimus de edenda carne agni, specialiter in degustandis [Col. 0858C] servandum est iisdem mysteriis Dominicae Passionis: ut neque crudam carnem, crudumque sanguinem, sicut Judaeus, esse putes, et respuas dicens: [m 1Kb] Quomodo potest iste [n 1Kb] dare carnem suam manducare (Joan. VI)? neque in olla cordis carnei, humoribus per naturam semper obnoxii, ipsum decoquas Sacramentum, [o 1Kb] commune illud et terrenum esse existimans; sed ut per ignem divini spiritus id [Col. 0859A] effectum quod annuntiatum est, credas: quia quod accipis, corpus est illius panis coelestis, et sanguis est illius sacrae vitis. Nam cum panem consecratum et vinum discipulis suis porrigeret, sic ait: Hoc est corpus meum: hic est sanguis meus (Matth. XXVI; Luc. XXII). Credamus, quaeso, cui credidimus. Nescit mendacium veritas. Ideo cum de corpore suo manducando et sanguine suo bibendo turbis loqueretur stupentibus ac mussitantibus; Durus est hic sermo, et quis eum potest audire (Joan. VI, 61)? ut abstergeret per ignem coelestem eas cogitationes quas vitandas esse praedixi, sic adjecit: Spiritus est qui vivificat, nam caro nihil prodest. Verba quae ego locutus sum vobis, spiritus et vita sunt (Joan. VI, 64). Et idcirco caput divinitatis ejus cum pedibus incorporationis [Col. 0859B] et interioribus simul jubemur manducare mysteriis, ut pariter universa, quemadmodum tradita sunt, credamus, non infringentes os ipsius illud solidissimum: Hoc est corpus meum: hic est sanguis meus (Matth. XXVI; Luc. XXII). Si quid autem [a 1Kb] superfuerit etiam nunc in uniuscujusque sensu, quod expositione ista non ceperit, ardore fidei concremetur: quoniam Deus noster [b 1Kb] ignis consumens est (Heb. XII, 29), purgans, erudiens, et illuminans corda nostra ad intelligentiam divinorum, ut et ipsius a Christo instituti sacrificii coelestis causam rationemque noscamus, inenarrabili dono ejus sine fine gratias relaturi. Nam vere istud est haereditarium munus Testamenti ejus novi, quod nobis ea nocte qua tradebatur crucifigendus, tamquam pignus suae [Col. 0859C] praesentiae dereliquit. Hoc illud est viaticum nostri itineris, quo in hac via vitae alimur ac nutrimur, donec ad ipsum pergamus de hoc saeculo recedentes; unde dicebat idem Dominus: Nisi manducaveritis meam carnem, et biberitis meum 244 sanguinem, non habetis vitam in vobis (Joan. VI) ipsis. Voluit enim beneficia [Col. 0860A] sua permanere apud nos, voluit animas [c 1Kb] pretioso sanguine suo sanctificari per imaginem propriae Passionis; et ideo discipulis fidelibus mandat, quos [d 1Kb] primos Ecclesiae suae constituit sacerdotes, ut indesinenter ista vitae aeternae mysteria exercerent, quae necesse est a cunctis sacerdotibus per singulas totius orbis Ecclesias celebrari, usquequo iterum Christus de coelis adveniat, quo et ipsi sacerdotes, et omnes pariter fidelium populi, exemplar Passionis Christi ante oculos habentes quotidie, et gerentes in manibus, ore etiam sumentes ac pectore, redemptionis nostrae [e 1Kb] indelebilem memoriam teneamus, et contra venena diaboli dulcem medicinam sempiterni tutaminis consequamur; sicut Spiritus sanctus hortatur: Gustate et videte quoniam suavis [Col. 0860B] est Dominus (Ps. XXXIII). Quod autem Sacramenta corporis sui, et sanguinis, in specie panis et vini offerenda constituit, duplex ratio est. Primum ut immaculatus Dei Agnus hostiam mundam mundato populo traderet celebrandam, sine ustione, sine sanguine, [f 8Kb] sine brodio, [g 1Kb] id est jure carnium, et quae omnibus ad offerendum prompta esset ac facilis. Deinde quomodo panem de multis tritici granis in pollinem redactis per aquam confici, et per ignem necesse est consummari; rationabiliter in eo figura accipitur corporis Christi, [h 1Kb] quem novimus ex multitudine totius humani generis unum esse corpus effectum, per ignem sancti Spiritus consummatum. [i 1Kb] Natus est enim de Spiritu sancto; et quoniam sic eum decebat implere omnem [Col. 0860C] 245 justitiam, aquas Baptismi ut consecraret ingreditur, et exinde plenus Spiritu sancto, qui super eum in figura columbae descenderat, a Jordane regreditur, testante Evangelista: Jesus autem plenus Spiritu sancto regressus est ab Jordane (Luc. IV). Similiter et sanguinis ejus [j 1Kb] vinum ex pluribus acinis, [Col. 0861A] [a 1Kb] id est uvis vineae ab ipso plantatae, collectum, in torculari crucis exprimitur, et per capacia vasa fideli corde sumentium propria virtute fervescit. Hoc sacrificium [b 7Kb] Paschae salutaris omnes de potestate Aegypti et Pharaonis diaboli exeuntes, tota nobiscum religiosi cordis aviditate percipite, ut ab ipso Domino nostro Jesu Christo, quem Sacramentis suis inesse credimus, viscerum nostrorum sanctificentur interna: cujus virtus inaestimabilis permanet in omnia saecula.



SERMO III. DE EXODI LECTIONE TERTI Prima dominica Paschae.

Deus loquitur per prophetam: Ecce ego facio coelum novum, et terram novam: et luna lucebit sicut [Col. 0861B] sol, et sol septies tantum (Isa. LXVI, XXX). Quamvis elementorum futuram renovationem praedicet [c 10Kb] post hujus saeculi finem, ipsa utique creatura, ut ait Apostolus, liberabitur a servitute corruptionis, in libertatem gloriae filiorum Dei (Rom. VIII). Neque enim, charissimi, vel elementa sic deficient, ut non sint, [d 1Kb] vel nos sic moriemur, ut non meliorati surgamus: tamen et hoc die promissionem Domini cernimus esse completam; renovatas ad instar coeli et terrae neophytorum animas intuentes, et corpora. Lunam quoque, id est Ecclesiam, quae in pace crescit, in persecutione minuitur (minuitur autem globo plenitudinis, non lumine claritatis), nunc eam sicut solem cernimus per totum splendere orbem. Caeterum quod Sol justitiae Christus 246 septies tantum terris [Col. 0861C] hodie luceat, quam lucebat, radii ejus testes sunt, qui illuminant omnem hominem venientem in hunc mundum (Joan. I). Nunc enim coruscat ex ipso [e 1Kb] igneus ille Spiritus septiformis, qui velut ignis sedit super Apostolos (Act. II), et ardet hodie in unoquoque credentium. Nam priusquam pateretur ac resurgeret Christus, notus erat tantum in Judaea [Col. 0862A] Deus (Ps. LXXV), nunc in omnes gentes fulgor claritatis Dominicae pertransit. A summo enim coeli egressio ejus, et occursus ejus usque ad summum ejus, nec est qui se abscondat a calore ejus (Ps. XVIII). Ergo, quoniam reparatus est hodie mundus, agamus exsultantes natalem reformationis mundi. Hic est dies quem fecit Dominus; exsultemus, et laetemur in eo (Ps. CXVII). Mundi vero natalem cum dico, nostrum dico, qui renati sumus in Christo, qui eramus ante viventes quidem peccato, mortui autem justitiae, et nunc iniquitatibus criminum mortui pristinorum, [f 1Kb] vivere Deo jam coepimus, conformes effecti primum mortis, deinde resurrectionis Christi. Consepulti enim sumus cum ipso per Baptismum in mortem; ut quemadmodum Christus resurrexit a mortuis, ita et nos in novitate vitae ambulemus diem [Col. 0862B] festum celebrantes, et gloriantes in cruce Domini nostri Jesu Christi, [g 12Kb] qui acceptus decima die mensis primi, quartadecima die ad vesperum mundi a Judaeis immolatus est. Sed quid significet ille decimus dies, quid quartus decimus, ut promissioni hesternae satisfaciam, prout Dominus largiri dignabitur, explanabo. Ait Deus sancto Moysi: Loquere ad omnem synagogam filiorum Israel, dicens: decima mensis hujus sumat unusquisque ovem per domos familiarum, ovem per singulas domos. Quod si pauci erunt in domo, ita ut non sufficiant ad ovem, assumet secum vicinum proximum suum, secundum numerum animarum: unusquisque quod sufficiat sibi computabit in agno. Agnus autem perfectus, masculus, anniculus erit vobis: ab agnis, et haedis [Col. 0862C] sumetis: et erit vobis servatus usque in quartam decimam mensis hujus: et occident illum omnis 247 multitudo synagogae filiorum Israel ad vesperum. Et sument de sanguine, et imponent super duos postes, et super limen in domibus, in quibus manducaturi sunt eum (Exod. XII). Multiformis sapientia Dei ita per Legem loquitur, ut iisdem dictis futura praenuntiet, [Col. 0863A] quibus fieri salubriter jubet instantia. Judaeos tunc in his observationibus secuturae veritatis umbra salvavit: significans pariter quod eorum posteri, beneficiorum immemores divinorum, ipsum advenientem trucidaturi essent, cujus sub umbra salvati sunt. Ab ipsis enim Christus in hunc mundum veniens, sicut ovis ad victimam ductus est (Isa. LIII); cujus Agni nos sanguinem (signum videlicet Passionis) vel in duobus postibus, seu fide, et opere, seu corde, et ore; [a 1Kb] vel in liminaribus habentes nostrarum frontium ab omni incursu saevientis plagae protegimur. Quod autem decima die agnus accipitur, et quartadecima immolatur, [b 1Kb] hoc significari perspicio, quia Judaeorum populus Filium Dei in Decalogo Legis acceptum, et post transmigrationem Babylonis, sicut scriptum est [Col. 0863B] (Matth. I), quartadecima generatione nascentem, crucifixurus esset ad vesperum. Ad vesperum autem, sive hujus mundi, quia novissimis temporibus saeculi passus est; sive etiam ad ipsius solis occasum, quoniam crucifixo Domino occidit sol. Meridie namque ab hora sexta tenebrae factae sunt super universam terram usque ad horam nonam (Matth. XXVII). Quid potuit esse tam vesperum? Nec illud otiosum putes, quod cum superius imperativo modo dictum sit, sumant ovem per domos, infra indicativo modo pronuntietur, occident eum omnis multitudo synagogae filiorum Israel [c 1Kb] ad vesperam. Occident, ait; non, occidant. Synagoga quippe Judaeorum quod erat crudeliter factura, praedictum est; non, ut fieret, jussum est: [d 1Kb] nec ideo factum est, [Col. 0863C] quia praedictum erat; sed ideo praedictum est, quia erat futurum; ut praescientiam suam Deus in his quae per libertatem arbitrii hominum futura erant, ostenderet. Libertatem diximus arbitrii, quia voluerunt Judaei facere quod fecerunt: et utique [e 1Kb] si noluissent, non fecissent. Certe ingentis sacrilegii [Col. 0864A] est vel cogitare, quod Deus, qui non solum bonus et justus, sed ipsa bonitas est, [f 1Kb] et ipsa justitia; vel jubeat 248 aliquid, vel cogat fieri, [g 1Kb] quod factum damnet. An fortasse putamus, [h 1Kb] quia si poenituissent Israelitae, aliter omnipotens Filius Dei salvare non potuerit mundum? Quis enim cognovit sensum Domini? aut quis consiliarius ejus fuit (Rom. XI, 34)? Considera in Evangelio, quomodo exspectaverit Christus poenitentiam Judaeorum; ubi exprobrat civitatibus in quibus factae sunt plurimae virtutes ejus, quod non egerint poenitentiam: Vae tibi, inquit, Chorozaim! vae tibi, Bethsaida! quia si in Tyro et Sidone factae essent virtutes quae factae sunt in vobis, olim utique in cilicio et cinere sedentes poenitentiam egissent. Verumtamen dico vobis: Tyro et Sidoni remissius erit in die judicii, quam vobis. Et [Col. 0864B] tu, Capharnaum, quae usque in coelum extolleris, usque in infernum demergeris, inquit; quia si in Sodomis factae fuissent virtutes quae factae sunt in te, mansissent utique usque in hodiernum diem; sed tamen dico vobis, quia terrae Sodomorum remissius erit in die judicii, quam vobis (Matth. XI; Luc. X). [i 1Kb] Praescientia quidem Dei non fallitur; sed nec homini concessa semel voluntatis libertas aufertur, ne nihil [j 1Kb] de eo judicare possit qui liber non fuerit in agendo. Pertinaciam mali damnat Deus conversionem poenitentis amplectitur. Sed dicas: Numquid mentiri [k 1Kb] potuit Deus, qui facturos cos praedixerit quod fecerunt? Quanta sit virtus omnipotentiae ejus [l 1Kb] non assequimur, qui vocat ea quae non sunt tamquam quae sunt (Rom. IV, 17). Mentiri eum putaremus [Col. 0864C] potuisse, si ea quae praedixit, impleta non fuissent. Ergo et Ninivitis mentitus est? Dixit enim, adhuc triduum, et Ninive [m 1Kb] evertetur (Jonae III, sec. LXX): et eversa non est, quia poenitentiam egit in praedicatione Jonae. [n 1Kb] Sed intellige. Sermo Dei gladius est ex utraque parte acutus (Hebr. [Col. 0865A] IV). Ninive aliter evertenda fuerat, et [a 1Kb] eversa est aliter. Evertenda fuerat excidio, si permansisset in sua nequitia: [b 1Kb] eversa est iniquitas 249 ejus, quia poenituit. Sicut distat coelum a terra, dicit Deus hominibus, ita distant sensus mei a sensibus vestris, et cogitationes meae a cogitationibus vestris (Is. LV). Scriptum est: Altiora te ne quaesieris, et sublimiora te ne scrutatus fueris; multos enim supplantavit suspicio eorum (Eccli. III, 22). Justum itaque [c 1Kb] crede Dominum, charissime, et verum, et pium in omnibus dictis, atque operibus suis, ut perfectam sapientiam consequaris. Agnus enim perfectus, masculus, inquit, anniculus erit vobis (Exod. XII): ut nihil mediocre de perfecto sentias, nihil infirmum de masculo, nihil de anniculo semiplenum. Perfectus est, quia in eo habitavit omnis plenitudo divinitatis [Col. 0865B] corporaliter (Coloss. II). Masculus est, [d 1Kb] quippe quia vir nasci dignatus est ex Virgine, ut sexui utrique consuleret. Anniculus est, quia post illud Baptismum [e 1Kb] quod pro nobis in Jordane susceperat, [f 2Kb] usque ad Passionis suae diem unius anni tempus impletur; et ea tantum scripta sunt in Evangeliis quae in illo anno vel docuit, vel fecit, nec ipsa tamen omnia. Sic enim dicit Evangelista Joannes: Multa quidem et alia signa fecit Jesus in conspectu discipulorum suorum, [g 1Kb] eorum quippe quos post Baptismum scribitur elegisse, quae non sunt scripta in hoc libro: haec autem scripta sunt, ut 250 credatis, [Col. 0866A] quia Jesus est Christus Filius Dei, et ut credentes, vitam aeternam habeatis in nomine ejus (Joan. XX). De his autem quae ante illum gessit annum, sic idem Joannes in postremis sermonibus libri testatur: Sunt autem et multa alia quae fecit Jesus; quae si scribantur per singula, nec ipsum arbitror mundum capere eos libros qui scriberentur (Joan. XXI). Solus plane Lucas evangelista memoravit praeteriens, quod [h 1Kb] duodecim annorum praedictus Dominus Jesus in templo repertus sit a parentibus, sedens in medio doctorum, audiens eos, et interrogans, et quod dixerit parentibus: Quid quaerebatis me? nesciebatis quia in his quae Patris mei sunt oportet me esse (Luc. II)? Hic est annus Domini acceptus, quem [i 1Kb] ex Isaiae libro de persona sua scriptum in synagoga legens Dominus Jesus ait: Hodie impleta est haec Scriptura in auribus vestris [Col. 0866B] (Luc. IV, 21). Hic est annus, cujus coronam (victorialem quippe circulum operibus bonitatis Christi benedicendum) Propheta laetus nuntiavit in psalmo: Benedices, inquit, coronam anni benignitatis tuae, et campi tui replebuntur ubertate (Ps. LXIV): corda nempe credentium populorum, percepto semine verbi vitae, fructu etiam centesimo redundabunt. Quod si in cruce simul cum Christo pendentium latronum fractis cruribus, ideo Salvatoris crura fracta non sunt, sicuti sanctus evangelista testatur; ut Scriptura impleretur, quae ait: Os [j 1Kb] non confringetur ex eo (Joan. XIX): debuit juxta praedictam rationem Agnus iste [Col. 0867A] Dei anniculus immolari, ut omnia quae de illo scripta sunt, complerentur in ipso, [a 19Kb] cui est omnis honor, virtus et gloria, cum Patre, et cum Spiritu sancto, ante omnia, et nunc, et semper, et in cuncta saecula. Amen.



SERMO IV. DE EXODI LECTIONE QUARTUS.

251 Carnalem [b 8Kb] Judaici paschae observantiam, [c 1Kb] spiritualibus typis refertam, trino jam tractatu docuimus; semel hesterno die, et [d 1Kb] bis in vigiliis allocuti charitatem vestram; evidenter probantes, quod immolatio carnis et sanguinis [e 1Kb] umbraliter jussa, recte cessaverit adveniente Agno Dei Christo; qui juxta apostolum, finis Legis est, ad justitiam omni credenti (Rom. X). Nam et ipse beatissimus [Col. 0867B] Paulus [f 1Kb] cum esset adhuc in Aegypto, cum Judaeis pascha ritu Judaico celebrabat: Sed postquam placuit ei qui segregavit me de utero matris meae, inquit, et vocavit per gratiam suam, ut revelaret Filium suum in me, continuo non [g 2Kb] adquievi, ait, carni et sanguini (Galat. I). Ergo quoniam non oportet rebus carnalibus immorari eum cui Filius Dei fuerit revelatus, quaeramus reliquas mysteriorum spiritualium partes, in visceribus propositae lectionis. Ab agnis, inquit, et haedis sumetis (Exod. XII). Hinc advertere Judaei debuerant, Legem Dei spiritualiter [h 1Kb] intelligendam, quoniam ab agnis et haedis sumendum legerunt agnum qui immolandus erat; cum sit istud naturae contrarium, ut si agnus est, ab agnis sit pariter et ab haedis. Sed haec est omnis ratio in ambiguitate [Col. 0867C] sermonis, quod iste immaculatus Agnus Dominus Jesus, et justorum, et peccatorum carnem suscipere sit dignatus ex Virgine: corpus [Col. 0868A] enim non solum de patriarchis et prophetis, sed ex totius humani generis massa suscepit. Justos autem comparari agnis, et peccatores haedis, ipse in Evangelio declaravit, dicens agnos a dextris vocandos: [i 1Kb] Venite, benedicti (Matth. XXV), inquit; haedos 252 vero a sinistris pellendos: discedite, maledicti. Hunc ergo ab agnis, et haedis sumptum, omnis multitudo Synagogae filiorum Israel interfecit, [j 1Kb] cum clamarunt omnes Pilato: Crucifige eum (Matth. XXVII; Joan. XIX). Caeterum juxta historiam legalis paschae, non omnis Synagoga occidebat unum, sed pauci singulos per unamquamque domum. Ibi vero principes sacerdotum et seniores persuaserunt populo, ut peterent [k 1Kb] concedi sibi latronem Barabbam, Jesum vero perderent. Perdiderunt enim [Col. 0868B] Salvatorem Christum, et ex ore suo judicati sunt, ut moreretur in eis verbum Dei, id est eloquium Prophetarum, per quos ipse locutus est: et sicut scriptum est [l 1Kb] in Prophetis, deficerent in eis sapientes, viveret vero in illis Barabbas ille latro diabolus, quem tantopere poposcerunt. [m 1Kb] Quod autem vivat in illis seditiosus ille, et homicida, seditiones ipsae testantur quas contra Apostolos commoverunt, et quas nunc usque contra omnes sanctos exercere non desinunt, ubi tempus invenerint. Nobis autem vivit Christus. Resurrexit enim nobis, quia non est ultra visus Judaeis; neque intravit post resurrectionem synagogam Judaeorum, sed ad congregatos discipulos introivit (Joan. XX; Luc. XXIV). [n 1Kb] Ingreditur et ad nos, qui sumus in domo Ecclesiae congregati, et [Col. 0868C] ostendit nobis venerandi sui corporis veritatem, si tamen vel meruimus, vel meremur ejus esse discipuli. Etenim beati Apostoli, quibus vere commissum [Col. 0869A] est praeparare in superioribus [a 1Kb] pascha Domini, quoniam paucos viderunt ex Judaeis in domo Ecclesiae qui non sufficerent ad consummandum paschae sacrificium, convocaverunt vicinos ex Gentibus, secundum quod praeceptum fuerat in Lege: Quod si pauci erunt, inquit, in domo, ita ut non sufficiant ad ovem [b 1Kb] assumet secum vicinus proximum suum, etc. (Exod. XII), nam vere non sufficiebant ad eum qui [c 1Kb] pro totius mundi peccatis mori sustinuit. Pauci enim crediderunt ex Judaeis in Jesum Dominum; unde Apostolus: Ita, inquit, in hoc tempore (non dubium quod sicut tempore Eliae, cui ait Deus (III Reg. XIX): Reliqui mihi septem millia virorum, qui non curvaverunt 253 genua ante Baal); ita ergo, inquit, in hoc tempore (sub adventu quippe Christi) reliquiae [Col. 0869B] secundum electionem gratiae salvae factae sunt (Rom. XI), ex populo utique Judaeorum: de tanta enim multitudine vix pauci ad Christi fidem inveniuntur fuisse conversi. Propter quod et de istis reliquiis Domini et misericordiae Dei Isaias propheta testatur [Col. 0870A] dicens: Nisi Dominus Sabaoth reliquisset nobis se men, sicut Sodoma facti essemus (Is. I), et sicut Gomorrha similes fuissemus. Vos igitur, neophyti, qui estis ad beatae hujus ac spiritualis paschae epulas invitati, videte quomodo ab omni pollutione escarum quas superstitio gentilis infecerit, vestras animas conservetis. Nec sufficit ut a mortifero daemonum cibo vitam suam custodiat Christianus; sed ut omnia abominamenta Gentilium, et omnes [d 1Kb] idololatriae tramites, sicut quaedam serpentis diaboli venena, diffugiat. Partes enim idololatriae sunt veneficia, [e 1Kb] praecantationes, [f 1Kb] suballigaturae, vanitates, auguria, sortes, [g 2Kb] observatio omnium, [h 10Kb] parentalia, inquam, unde idololatriae malum extulit caput erroris. Nam gulae suae causa primum coeperunt homines [Col. 0870B] prandia mortuis praeparare, quae ipsi comederent; [i 1Kb] post hoc etiam sacrificia ausi sunt eis sacrilega celebrare, 254 [j 1Kb] quamvis nec ipsi mortuis suis munus sacrificent qui exercent parentalia, [k 1Kb] dum super sepulcrorum mensas tremulis ebrietate manibus [Col. 0871A] vina fundentes, [a 1Kb] spiritum sitire balbutiunt. [b 1Kb] Cavete, quaeso, ab his omnibus, ne indignatus Deus contemptores et inimicos suos, qui noluerunt eum regnare super se, tradat illis inferni tortoribus: illic erit fletus et stridor dentium (Matth. VIII; Luc. XIII). Servate, neophyti, ornamentum gratiae salutaris: sobrii estote per omnia, ne illud inebriati perdatis: solliciti convenite ad ecclesiam: orationibus, hymnis, psalmis, et canticis spiritualibus nobiscum vigilanter incumbite. Haec sint otii vestri opera; quibus debitum reddentes Christo Domino famulatum, mercedem vitae aeternae consequi ab ipso possitis. [c 1Kb] Sint igitur convivia vestra sobria, casta cubilia: sit modestus animus, sermo placidus, mitis incessus. Orate ut beneficia gratiae suae Deus conservet in vobis, [Col. 0871B] et fides vestra magis magisque proficiat, largiente Christo Domino Salvatore, cui una virtus eademque divinitas cum Patre et cum Spiritu sancto, ante omnia, et nunc, et semper, et in cuncta saecula. Amen.



SERMO V. DE EXODI LECTIONE QUINTUS.

255. Ordinem lectionis Exodi, ubi lex [d 1Kb] celebrandi pascha describitur, idcirco praeposteravimus, [e 1Kb] ut in mysteriis reserandis, debitae reverentiae ordinem [Col. 0872A] teneremus; quia oportebat [f 2Kb] in illa splendidissima nocte vigiliarum, secundo tractatu, non dictorum sequentia, sed congrua neophytis explanari; ut edendi paschalis sacrificii disciplinam rudes neophyti discerent, instructi fideles agnoscerent. Quibus pariter et de habitu edentium, unam speciem tempori aptam disserui, duas tam ipsis, quam catechumenis reservavi. Ait enim: Sic autem comedetis illum, id est agnum: [g 1Kb] Lumbi vestri praecincti, et calciamenta vestra in pedibus vestris, et baculi in manibus vestris (Exod. XII). Tunc de praecinctione lumborum diximus, nunc de calciamentis et baculis exponamus. Quae ideo hodie proponuntur, quia tunc sequenti die, et tertio, illa prius quae de principiis lectionis consulto praeterieram, necesse [Col. 0872B] fuerit explicari. Agnus Dei verus, quem Joannes Baptista demonstrat, Christus est. Ecce, inquit, Agnus Dei, ecce qui tollit peccata mundi (Joan. I). Hujus carnem tam fideles in mysterio [h 1Kb] , quam simul universi credentes in fide, ita debemus edere, nostrique cordis [i 1Kb] interioribus commendare, ut non solum praecinctos [j 1Kb] habeamus castitate lumbos, verum etiam calciati simus, ut ait Apostolus in praeparatione Evangelii pacis (Ephes. VI). Sicut enim calciamenta terrestria carnalium pedum munimina sunt, et vel asperitati frigoris, vel serpentum morsui, [Col. 0873A] vel spinarum resistunt aculeis: ita Legis 256 divinae praecepta, quibus gressus nostrarum mentium munire praecipimur, repugnant et serpenti diabolo, et asperrimo Aquiloni Gentilium, et haereticorum undique compungentium spinis ac tribulis. Hujusmodi ergo calciamentis uti debemus quotquot pascha Dominicum celebramus. Quoniam Lex, ut Apostolus ait, spiritualis est (Rom. VII); Et pascha nostrum immolatus est Christus (I Cor. V). Itaque et lumbi nostri praecincti esse debent, et calciati pedes. Quid enim prodest homini, si solam corporis habeat castitatem; et incautus, et [a 1Kb] sine instructione calciamentorum Legalium, malis fuerit supradictis obnoxius: vel quod quotidie in usu est cordis sui calcaneum patens praebeat comestioni serpentum? [Col. 0873B] Si cogitet mala, si concupiscat aliena, [b 1Kb] si dolum meditetur, si nutriat iram, si insidietur proximo, si mendacio studeat, si comedatur livore, si tabescat invidia, si venenato ore detrahat bonis; et dum mendacis [c 1Kb] linguae spiculo lacerare nititur innocentes, morsibus daemonum, qui per ipsum loquuntur, ipse potius lanietur? Quid profuit praecinctos habuisse lumbos, si divinorum mandatorum calciamenta non servans, gressus cordis tui (id est animae tuae bases) crudelissimae concisioni tradideris? Contrarium forsitan videatur aliquibus, quod cum hic tantopere calciatos esse debere a Deo jussum sit, alibi ab eodem Domino Deo jubeatur sancto Moysi, et [d 1Kb] sancto Josue: Solve calciamenta de pedibus tuis (Exod. III; Jos. V). Ingens quidem ratio est, et multiplicium [Col. 0873C] propositionum ambagibus praestruenda: sed quia brevitas congruit et praedicantis labori, et memoriae auditoris, nolo vos longius trahere. Ibi solvitur quaestio, ubi calciamenta solvuntur, dum statim causa adjicitur: Solve, inquit, calciamenta de pedibus tuis; locus enim in quo stas, terra sancta est (Exod. III; Jos. V). Ostenditur ergo terra Aegypti, ubi datur praeceptio illa superior, sancta non esse, et ideo ibi habenda mandantur calciamenta; in sancta autem [Col. 0874A] terra decernuntur esse solvenda: quas tamen ob causas, evidenter est exponendum. Quamdiu in hujus saeculi Aegypto conversamur, oportet nos pascha Domini celebrantes, calciamentis uti sanctarum Scripturarum; quia tutus non potest esse gressus noster, nisi mandatis Dominicis contegatur, usquequo intremus in illam sanctam promissionis terram quae justis est praeparata. Beati enim mites, 257 ait Dominus Jesus, quoniam ipsi possidebunt terram (Matth. V); non utique istam terram quam possident peccatores, sed illam in qua non sunt spinae, et tribuli: in qua non sunt serpentes, et scorpii: quippe ubi diabolus cum caeteris immundis spiritibus non accedit. Erit enim [e 1Kb] tunc una cum suis satellitibus in igne aeterno, quem paravit [f 1Kb] Deus utique diabolo, [Col. 0874B] et angelis ejus (Matth. XXV). Habemus et [g 1Kb] Joannem Baptistam, qui dixerit de Salvatore humani generis Domino Jesu: Cujus ego non sum dignus, inquit, corrigiam calciamentorum solvere (Joan. I). Sed alia in Christo ratio est. Ille non propter se calciatus est, sed propter nos; quoniam terra sustinere non poterat majestatis ejus nuda vestigia. Calciamenta cum dicit, gressus ostendit sanctarum Scripturarum, quibus graditur, et circuit [h 3Kb] notitia ejus in omnes qui habitant super terram. Et ideo Joannes Baptista in Evangelio negat vel idoneum se esse, vel dignum, qui solvat corrigiam calciamentorum ejus, id est, sermonem ejus; sive ut edisserat unum de mandatis ejus; sive ut nudare valeat, et evidenter ostendere [i 1Kb] calciati adhuc in isto saeculo Verbi Dei veneranda [Col. 0874C] vestigia. Modo enim per speculum videmus in aenigmate, inquit, tunc vero facie ad faciem (I Cor. XIII): ubi non erit aliquid occultum quod non revelabitur, nec absconditum quod non scietur (Matth. X): quando ad illum futurum diem festum Dominus Jesus (Joan. VII), non sicut sub incredulis, [j 1Kb] quasi in occulto ascendet; sed sicut scriptum est: Deus palam veniet, et Deus noster, et non silebit (Ps. XLIX). Propterea et Apostoli in Evangeliis alibi prohibentur portare calciamenta [Col. 0875A] in via, dum dicitur eis in Evangelio Matthaei a Domino: Nolite possidere aurum, neque argentum, neque pecuniam in zonis vestris, non peram in via [a 7Kb] , neque duas tunicas, neque calciamenta, neque virgam; dignus enim est operarius mercede sua (Matth. X). Alibi autem jubentur habere, 258 ut Marcus evangelista describit: Et circuibat, inquit, castella Jesus docens. Et convocatis illis duodecim, misit eos binos, dans illis potestatem fugare spiritus immundos; et praecipiens illis, ne quid secum tollerent in via, nisi virgam tantum; non peram, non panem, neque nummos in zonis, sed [b 1Kb] calciatos caligulis, et ne induerent, ait, duas tunicas (Marc. VI). Propter incredulos, et parvae fidei homines, jubentur in via praedicationis, calciamenta habere Apostoli, ut Verbum Dei calciatum, [Col. 0875B] et contectum in mysterio, propter spinas et tribulos blasphemantium praedicent. Ad eos autem qui fideli mente audiunt, quasi jam in sancta terra, perfecti quippe cordis in fide, ubi nuda de Deo securi possent proferre testimonia; jubentur non portare calciamenta, videlicet ut aperta figant illic vestigia divinitatis ejus. Et ideo beatus Petrus calciavit se in carcere [c 1Kb] calciamentis suis (Act. XII): et sic exiit iterum ad hostes Judaeos et adversarias potestates, ut calciatus pedes in praeparatione Evangelii, calcaret super serpentes, et scorpiones, et super omnem virtutem inimici (Luc. X). Et Moyses dicit in benedictionibus, vel ad unumquemque fidelem, vel ad personam potius Christi: Ferrum, inquit, et aes calciamentum tuum (Deut. XXXIII); utique ut confringat [Col. 0875C] capita draconum super aquas, id est ut conterat principatus daemonum draconum, qui sunt super [Col. 0876A] aquas Gentilium populorum. Aquae vero quod populis comparentur et Gentibus, in Apocalypsi [d 1Kb] revelatur Joannis: Aquae, inquit, quas vidisti, super quas sedet meretrix Babylon, populi et Gentes sunt (Apoc. XVII).

Opus mihi est et baculo [e 2Kb] , pascha adhuc in Egypto celebranti; ut 259 si imitator sum sancti Moysi [f 1Kb] , Hebraeum meum (id est intellectum Israelitem, qui Deum videre promeruit) ab interitu liberem, percusso Aegyptio. Hoc propter seipsum quisque [g 1Kb] , quamdiu servit Legi. Si quis vero est Apostolicus, et per Jesum prostrato Aegyptio, magnus factus, ac potens; non jam propter se [h 1Kb] baculum portat, sed propter eos quibus dici necesse est: Quid vultis? in virga veniam ad vos, an in charitate, [Col. 0876B] et spiritu mansuetudinis (I Cor. IV)? Portat et propter eos qui veniunt ad nos in vestimentis ovium, ab intus autem sunt lupi rapaces (Matth. VII). Quod si lupus desinat esse lupus, et cum agno pascatur, ut ait Propheta (Is. XI); et si leo desinens esse leo, cum bove manducet paleas; baculo opus non est. Si enim feralium morum nequitia in tantam vertatur mansuetudinem, ut cum oviculis innocentibus, ac mundis Christi operariis, vitae pabulum mites quaerant, et capiant, et [i 1Kb] tales utique sint qui in charitate, et spiritu mansuetudinis ad perfectum debeant erudiri; dicitur a Christo (Matth. X) apostolicis quibusque sacerdotibus, ut neque [j 1Kb] baculos correptionum portent in via, quando in discipulis obedientibus, ac modestis terram sanctam possidere jam coeperint. [Col. 0876C] Quod annuat de vobis [k 1Kb] pusillitati meae Salvator humani generis, Deus Dominus Jesus. Cui una Deitas, [Col. 0877A] eademque omnipotentia, cum Patre, et Spiritu sancto, ante omnia, et nunc, et semper, et in cuncta saecula. Amen.



SERMO VI, DE EXODI LECTIONE SEXTUS

Quantum Deus Pater per virtutem suam, et spiritum suum pro captu virium nostrarum revelare dignatus est; quantum Patris, et Filii, et Spiritus sancti coaequalis omnipotentia tribuit; [a 1Kb] quantum sempiternae, ac sine principio Trinitatis una eademque divinitas inspiravit, aperuimus dilectioni vestrae a primis vigiliis Paschae usque in hanc diem, 260 quae esset ratio nominis libri Exodi; quae virtus paschae, [b 1Kb] cujus ibi observatio primum custodienda decernitur; et quamobrem mensis iste in quo Deus hoc observandum [Col. 0877B] praecipit, primus dicatur in mensibus anni; [c 1Kb] quae esset Aegyptus; quid significaret ille decimus, vel quartus decimus dies; quis esset [d 1Kb] agnus immolationis, et cur assumendus esset ab ovibus, et ab haedis; quae vespertina diei, quod illud limen, [e 1Kb] qui illi postes, quis ille sanguis: et quam ob causam neque crudas carnes, neque in aqua coctas, sed assatas igni, et caput cum pedibus et interaneis festinanter comedere jubeantur; quod ex eo os non confringendum, quae reliquiarum crematio, et quid mysterii figuratum sit vel in calciamentis pedum, [f 1Kb] et baculis manuum, vel in praecinctu lumborum. Restat ut disseramus percussionem primitivorum Aegypti, et azyma cum amaritudine, et septem dies azymorum. Transibo, inquit, [Col. 0877C] in terra Aegypti hac nocte, et percutiam [g 1Kb] omne primogenitum in terra Aegypti ab homine usque ad pecus: et in omnibus diis Aegyptiorum faciam vindictam, ego Dominus. Et erit sanguis vobis in signo in domibus [h 1Kb] in quibus vos eritis ibi: et videbo sanguinem, et protegam vos: et non erit in vobis plaga contritionis cum percutio Aegyptum. Et erit hic dies vobis in memoria (Exod. XII). Percussit quidem Deus in illa nocte tunc temporis [i 1Kb] primogenita omnia [Col. 0878A] Aegyptiorum, sicut per Moysen comminatus fuerat Pharaoni, [j 1Kb] cum noluit dimittere populum Israel, quem populum idem Dominus primitivum nuncupare filium dignabatur; quando perculsi tantorum repente funerum strage Aegyptii, Israelitas quos tamquam captivos dudum relaxare noluerant, noctis medio expulerunt. Sed quoniam multo majora fecit idem Deus pro nostro populo contra veros Aegyptios, et in nobis completa sunt quae tunc temporis umbraliter contingebant; redemptionis nostrae memores, non debemus dona pietatis ejus ingrato occultare silentio. Die qua immolatus est Agnus Dei Dominus Jesus, ad vesperum (imminentibus quippe jam tenebris, quae statim crucifixo eo [k 1Kb] cooperuerant omnem terram [Matth. XXVII]), in illius diei nocte percussit [Col. 0878B] primitiva Aegyptiorum daemonum, id est simulacra hominum mortuorum, quae ipsi prima in hoc 261 mundo creaverant, ut per ea colerentur. Sed cum ibi adjicitur, in omnibus diis Aegyptiorum faciam vindictam (Exod. XII), fortasse dicas: qui sunt isti Aegyptiorum dii, [l 1Kb] si daemones quos pagani deos putant, ipsi sunt Aegyptii? Audi ergo, non solum daemones Aegyptios esse; sed etiam cultores eorum, quicumque pertinaciter in incredulitate versantur, filii tenebrarum cum sint, Aegyptii sunt: [m 1Kb] quoniam filii Aegyptiorum natura, filii sunt daemonum. Unde dicitur universis incredulis: Vos de diabolo patre estis (Joan. VIII). Sicut enim quotquot spiritu Dei ducuntur, hi filii Dei sunt, secundum doctrinam Pauli apostoli (Rom. VIII), ita quoque quotquot spiritu diaboli [Col. 0878C] abducuntur, filii daemoniorum sunt. Ideo autem Scriptura divina diabolum et exercitum ejus, Aegyptios nuncupat, quia a Deo, qui lux est, alieni sancti sunt, contra Creatorem proprium rebellando. Nam sanctus Apostolus dicit: Quid mirum si Satanas transfigurat se [n 1Kb] in Angelum lucis (II Cor. XI)? Probans utique eum esse angelum tenebrarum, qui se quasi Angelum lucis ostentare conetur, ut fallat. Simili ratione et omnes increduli adversantes Deo, et a luce divinitatis [Col. 0879A] ejus extorres, Aegyptii appellantur; quos tamen hortatur ipse Dominus ad salutem, dicens: Dum habetis lucem, credite in lucem, ut filii lucis sitis (Joan. XII). Itaque [a 1Kb] si voluntaria fides potest eos filios lucis efficere, hoc quod tenebrarum filii sunt, vitium voluntatis est, non naturae. Nocte ergo qua corpus exanime relinquens in cruce Dei Filius, transiit cum anima ad Aegyptum inferiorem, ut animas in inferno positas visitaret; tunc fecit vindictam in omnes immundos spiritus Aegyptiorum deos, interficiens in primogenitis vires principatus eorum. Nam Passioni proximus dicit Dominus Jesus: Nunc judicium est hujus mundi, nunc hujus mundi princeps ejicitur foras. Et ego [b 1Kb] cum exaltatus fuero, omnia traham ad me ipsum (Joan. XII). Revocavit itaque omnem creaturam suam ad se Dominus Jesus, quam [Col. 0879B] sibi [c 1Kb] iniquissimi usurpatores divinitatis rebelli spiritu manciparant; ut ipsius ditioni subjecta essent omnia, per quem facta sunt universa; et qui protexit [d 1Kb] 262 ac proteget credentes in se a plaga contritionis, per signum crucis suae, cum dicitur: Et erit vobis sanguis in signo [e 1Kb] in domibus: vos eritis ibi: et videbo sanguinem, et protegam vos (Exod. XII). Quaerendum tamen, priusquam transeamus ad caetera quae sequuntur, quomodo dicat, Protegam vos quasi ab alio exterminatore: et iterum Moyses, Transibit Dominus percutere, ait, Aegyptios, et videbit sanguinem in limine, et in utrisque postibus, et pertransibit ostium (Exod. XII). Quid ergo est? Dominus transiit percutere Aegyptios in manu exterminatoris? Absit. [Col. 0879C] Nam post pusillum dicit: Et non dimittet exterminatorem intrare in domos vestras. Si ipse perculit, quomodo dicitur, non dimittet intrare exterminatorem? Hoc itaque in textu ipsius lectionis sollicitus, lector, considera, quod ubi dicit [f 1Kb] percuti Aegyptios, non dicit, ab exterminatore: ubi autem dicit, Hebraeos protegendos qui percussit Aegyptios, [g 1Kb] sed ab exterminatoris. Exterminator autem non percutit Aegyptios, quorum amicus et princeps est; quoniam, sicuti ait Dominus in Evangelio Marci beatissimi, si [Col. 0880A] Satanas insurrexit adversus seipsum, [h 1Kb] divisus est; hoc, inquit, facere non potest, aut finem habet (Marc. III). Sed utique, charissimi, percutere vult exterminator Hebraeos, Deo percutiente Aegyptios. Nam retributionem molitur in servos Dei, satellites suos ab eo percussos indignans; quoniam diabolus tunc maxime accenditur, cum exstinguitur. Tunc enim saevit in Dei famulos, quando prima virtus ejus [i 1Kb] in primogenitis occiditur, dum vel idololatriam, vel superstitionem, vel caeteros principales errores daemonum [j 1Kb] Deus disperdit ex nobis. Dicit enim ille nequissimus murmurans contra Deum: Tu propter Hebraeos tuos percutis meos Aegyptios, et ego [k 1Kb] propter Aegyptios meos persequar, et interficiam Hebraeos tuos. Nam dixit inimicus, persequens comprehendam [l 1Kb] pariter spolia, replebo animam meam, interficiam [Col. 0880B] 263 gladio meo, dominabitur manus mea (Exod. XV, 9): sed frustratur ejus minacitas, si praecepto Domini, quo nos tutos esse posse [m 1Kb] praemonuit, gnaviter pareamus. Adjicitur enim, et custodies sermonem hunc legitimum tibi ipsi et filiis tuis usque in aeternum (Exod. XII, 24): scilicet ut semper solliciti simus pascha Domini legitimo studio celebrare, et vigilanter facere ea quae nobis praecepta sunt, ne per contemptum nostrum, aut negligentiam nostram, exterminator aditum grassandi reperiat, Dei protectoris tuitione cessante. Sit ergo unusquique nostrum in parte Domini, qui percussit Aegyptios; sit Israelita, Deum semper mente aspiciens, ut protegatur a plaga exterminatoris. Habeat, quinimo [Col. 0880C] habeamus in utrisque postibus, scilicet in corde, et in ore, salutarem Domini Passionem. Quomodo? sicut docet Apostolus: Corde creditur ad justitiam, ore autem confessio fit in salutem (Rom. X). Habeamus [n 1Kb] et in limine frontis signum sanguinis Agni, ut non sinat exterminatorem Deus introire ad nos: neque enim solummodo tunc istud factum est vel in historia Legis, vel in tempore crucis Domini Jesu, sed et nunc semper Deus ultor populi sui percutit Aegyptios: semper exterminator diabolus intrare [Col. 0881A] in domos Israelitarum nititur cupiens eos occidere: semper Dei Filius tuetur suos, et protegit eos, ubi signum suae Passionis cognoverit. Ipsi gloria cum Patre, et cum Spiritu sancto per omnia saecula. Amen.



SERMO VII, DE EXODI LECTIONE SEPTIMUS.

Discussis validioribus mandatorum paschalium membris, tres adhuc superfuisse de proposita lectione Exodi species, die hesterno praediximus: quarum primam de interfectione primitivorum Aegypti, statim, prout potuimus, interpretati sumus; duas nunc residuas de prohibitione fermenti, et de septem diebus azymorum, Domini gratia largiente, proponimus explanandas. Septem diebus, inquit, [Col. 0881B] azyma edetis: a primo autem die [a 1Kb] exterminabitis fermentum de domibus vestris: omnis qui 264 manducaverit fermentum a primo die usque in septimum diem, [b 1Kb] disperiet anima illius ex Israel (Exod. XII). Haereticorum veterum quidam, ex quibus sunt insanus Marcion, et exsecrabilis Manichaeus, quoniam spiritu erroris inducti Scripturas omnes veteris Testamenti respuendas esse contendunt; per multa Scripturarum capitula, Deum Legis antiquae malum conantur asserere, quasi aut alius sit Deus novi Testamenti quam qui ex Lege utique praenuntiatus advenit, aut in comparatione bonitatis Dei, aliquis legitime bonus esse possit: cum vel Angeli, vel homines hinc habere judicentur aliquod participium bonitatis, si bonum Deum sciant, adorent, venerentur, [Col. 0881C] ac diligant; perhibente Domino Jesu, quod [c 3Kb] bonus homo de bono thesauro cordis sui proferat bona (Matth. XII). [d 1Kb] Sed Deus Dei Filius, perfectam bonitatem cum Patre, et Spiritu sancto possidens, et unam sciens esse bonitatem Trinitatis, sicut unam divinitatem; indigne tulit, bonum se juxta conditionem creabilium bonorum nuncupari, et ait: Quid me dicis bonum (Matth. XIX)? Hoc est: Nolo dicas bonum, quem nescis; scito prius, [e 1Kb] qui sim, et cum Deum verum cognoveris, amplector ut dicas bonum, quia nemo bonus, nisi unus Deus (Matth. XIX). Ille [Col. 0882A] enim Judaeus, Filio Dei (Deo et homini) velut homini tantum cuidam, sane bono doctori, dixerat: Magister bone, quid faciam, ut vitam aeternam possideam (Ibid.)? Et idcirco Dominus ad illum, quid me dicis, ait, bonum? nemo bonus, nisi unus Deus. Unus est enim Deus ubi Deitatis nulla divisio est. Per omnes libros sanctarum Scripturarum, et Patrem Deum, et Filium Deum, et Spiritum sanctum Deum legimus, non deos, quia deos non sinit dici Unitas majestatis; est enim sola in Trinitate personarum distinctio, non naturae diversitas. Quod si Marcion et Manichaeus meruissent advertere, numquam profecto dixissent, unum quidem Deum novi Testamenti bonum, alium vero malum, qui per Legem veterem sit locutus. [f 1Kb] Ausi sunt et in supradicta Lege azymorum adscribere ei [Col. 0882B] saevitiam, dicentes, hominis animam disperdi propter 265 fermentum panis, quo nihil possit esse crudelius. Vecordes enim non intellexerunt, vel quanta esset in mandato utilitas, vel quod Deus majorem causam tunc ulciscendi habeat, si in exiguis rebus (ubi nulla difficultas est observandi) pervicaci tantum spiritu contemnatur. Facilius necessitati [g 1Kb] ignoscit Deus quam praesumptioni. Denique sancto David non imputatur ad peccatum, quod in necessitate famis constitutus manducaverit sanctos panes, quos non licebat manducare nisi solis sacerdotibus (I Reg. XXI). Hic vero videamus, quid potuit necessitatis incumbere. Jussit Deus Israelitis ut septem diebus paschae, fermentatum sibi panem non facerent (Exod. XII). Si fermentatum fieri jussisset, diligentia [Col. 0882C] illic necessaria fuerat, ne deesset: quod jussit, desidiae est, non laboris. Negligentiam jubet, ut obedientiam probet; et non vis ut damnet illam animam quae diligentiam commodaverit ut contemnat? Sed jam videamus, [h 1Kb] quae fuerit in ipsa praeceptione utilitatis ratio vel Judaeis historialiter usque ad Christi praesentiam, vel nobis hodie quae aedificatio sit juxta intelligentiam spiritualem. Filii Israel cum premerentur in Aegypto gravibus captivitatis injuriis, gementes proclamaverunt ad Dominum Deum ut eos eripere dignaretur (Exod. III). Elegit [Col. 0883A] ex ipsis continuo Deus Moysen et Aaron; per quos conveniret Pharaonem regem Aegypti, ut dimitteret illos. [a 1Kb] Cum non dimitteret, multiplicibus plagis cum suo populo verberatus, hanc excepit poenae ultimam plagam, ut omnium [b 1Kb] primogeniti Aegyptiorum illa nocte percussi divinitus interirent, qua Judaeos necesse fuit ex mandato Dei paschae sacrificium celebrare. Media igitur nocte clamor factus est, et ululatus in tota Aegypto; nulla enim domus erat in qua non esset mortuus. Tunc Aegypti rex metuens ne et ipse, et omnis populus ejus similiter disperiret, compulit Moysen, et Aaronem, ut illa hora noctis educerent omnem plebem de Aegypto. Qui cum perurgerentur exire, quid fecerint advertamus. Et sumpsit, inquit, populus conspersam farinam priusquam fermentaretur massa illorum, et ligaverunt [Col. 0883B] in vestimentis suis, et imposuerunt super humeros suos. Egressi autem, cum venissent in Socoth, coxerunt, inquit, conspersum quod extulerant de Aegypto, [c 34Kb] subcinericia azyma (Exod. XII). Ut ergo memores essent hujus necessitatis, 266 et beneficiorum Dei, jussit eos septem diebus primi mensis ita celebrare pascha, ut fermentatum panem non ederent (Exod. XIII), et ut semper indicarent filiis suis causam pro qua istud facere jussi essent; scilicet ut ingratus ipse populus, vel imagine rerum gestarum admonitus, liberatori suo gratias agere cogeretur. Et ideo tantopere eis praecipitur: Septem diebus azyma edetis: a primo autem die exterminabitis fermentum de domibus vestris: omnis qui [Col. 0883C] manducaverit fermentatum a primo die usque in septimum diem, disperibit anima illa ex Israel (Exod. XII). Fecit et alia plurima pro illis Deus, et in mari Rubro, et in deserto: sed immemores misericordiarum Dei (ut de caeteris malis eorum taceam) praeter illud quod fecerant caput vituli aureum, et quod adorantes illud dixerunt: Isti sunt dii tui, Israel, qui eduxerunt te de terra Aegypti (Exod. XXXII): [d 1Kb] Jesum quoque Filium Dei qui eorum liberator exstiterat, venientem ad se sacrilegis mentibus respuerunt. Unde sanctus evangelista Joannes non sine [Col. 0884A] querela commemorat: In propria venit, et sui eum non receperunt (Joan. I); id est, ad eos venit quos de servitute Aegypti liberarat; quos per mare Rubrum vestigio sicco transduxerat; in quorum conspectu Pharaonem et Aegyptios resolutis aquarum circumstantium muris obruerat; quos manna coelesti satiaverat in deserto; quibus de rupe arida [e 1Kb] fontes produxerat; quibus eloquia Legis crediderat; quibus adventum suum secundum carnem vaticinio praenuntiaverat Prophetarum; ad quos praecipue venerat, dicens: Non sum missus nisi ad oves perditas domus Israel (Matth. XV). Isti non modo eum suscipere noluerunt, sed et crucis supplicio trucidarunt; qui tamen idcirco susceptum corpus mori sustinuit, ut et suae majestatis omnipotentiam propria virtute resurgendo monstraret, et ut [f 1Kb] in sublata, ac [Col. 0884B] devicta morte vitam credentibus redderet, et plenam crucifigentium nequitiam condemnaret. Quapropter resurgens tertio die, transtulit se ad Gentes, sicut dudum fuerat comminatus: [g 1Kb] Auferetur a vobis regnum, et dabitur genti facienti fructus ejus (Matth. XXI, 43). Ergo quoniam nobis, qui fideliter Christum sequimur, datum est cognoscere 267 mysteria regni Dei, videamus quid idem noster Dominus et Magister de hoc fermento intelligendum docuerit. Attendite, inquit, vobis et cavete a fermento Pharisaeorum, et Sadducaeorum (Matth. XVI; Marc. VIII; Luc. XII); quod cum clarius iterasset, intellexerunt Apostoli non a fermento panis esse cavendum, sed a corrumpentis doctrinae nequitia. [Col. 0884C] Unde idoneus Evangelii praedicator apostolus Paulus nobis clamat: Expurgate vetus fermentum, ut sitis nova conspersio, sicut estis azymi. Nam et pascha nostrum immolatus est Christus. Itaque diem festum celebremus, inquit, non in fermento veteri, neque in fermento malitiae et nequitiae: sed in azymis sinceritatis et veritatis (I Cor. V). Caveamus ergo a fermento malitiae; [h 1Kb] ubi enim apparuit fermentum nequitiae confectum a diabolo de conspersione peccatorum, et iniquitatum, [i 1Kb] ibi animae illi appropinquat interitus [Col. 0885A] Cum ergo videris in animam tuam [a 1Kb] intrasse cogitationes pravas, machinantes ut te a Dei cultu detorqueant, aut ut facias aliquod peccatum, scito quod intravit ibi ille qui fermentum mortis facere consuevit: propterea cave, ne inveniatur tale fermentum in te, et disperdatur anima tua a Deo. Nescitis, inquit Apostolus, quia modicum fermentum totam massam corrumpit (I Cor. V; Galat. V)? Videte itaque, [b 1Kb] ne vel in modico suadeamini acquiescere aut errori Gentilium, aut iniquitati Judaeorum, aut haereticorum nequitiae, qui fermento diaboli totam fidei massam [c 1Kb] perfidiae rancore corrumpunt. Quod autem dixit [d 2Kb] azyma cum amaritudine manducanda, docuit, neminem posse sine tristitia carnis sinceram vitam 268 ducere. Amaritudo videtur jejunium, et omnis abstinentia deliciarum carnalium; sed pascha [Col. 0885B] Domini non aliter celebratur; sed sinceritatis azyma [e 1Kb] aliter non eduntur. Cum vero exieris de Aegypto hujus mundi actu, vel corpore, mannae pabulum manducabis; panem coeli accipies, et [f 1Kb] in illam sanctorum terram repromissionis inductus, amoenitate simul paradisi, et aeterna suavitate ipsius Domini perfrueris. Dulcis amaritudo est, quam sequitur tantae retributio suavitatis. A prima igitur die vel regenerationis nostrae, [g 1Kb] vel conversionis, ejiciamus fermentum nequitiae de propriis domiciliis terrenae hujus habitationis; et per septem dies [Col. 0886A] totius vitae nostrae, quia iidem revolvuntur in saecula, sinceritatis puritatisque azyma comedamus, ut coelestium promissionum munera consequi mereamur, quae nobis largiri digne ur Deus Pater omnipotens, per coaeternum Filium suum viventem secum regnantemque cum Spiritu sancto, ante omnia, et nunc, et semper, et in cuncta saecula [h 1Kb] Amen.



SERMO VIII, [i 1Kb] DE EVANGELII LECTIONE PRIMUS.

Post illius finem tractatus quem dilectioni vestrae intulimus usque ad hesternum diem de Exodi libro, ubi Lex celebrandae paschae describitur; nunc aliquid de Evangelii lectione, quae paulo ante decursa [Col. 0886B] est, adjuvante Domino, disseramus: ut eumdem Deum tam veteris esse Instrumenti auctorem, quam novi, rebus ipsis testantibus comprobemus. Audivimus enim quod Salvator humani generis Jesus [j 1Kb] ierat invitatus ad nuptias, ibique aquam in vini saporem, naturamque convertit. Habet plane et ipsa historia ordinem veritatis. Nam et nuptias idem qui ab initio instituerat, benedixit (Gen. II); et creaturam quam fecerat, in id 269 quod voluit, sua potestate convertit. Ac de virtute quidem Dei omnipotentis nulla in facto dubietas poterit animae fideli subrepere: [k 1Kb] isse tamen illum [Col. 0887A] ad festivitatem nuptiarum, id est in domo epulationis, quispiam nostrum non sine ratione mirabitur. Enimvero, charissimi, pene omnis Evangeliorum textus, Dominum Christum inter homines conversantem desperatis rebus opem contulisse insinuat, et quam maxime moeroribus adfuisse: dum blasphemantes Judaeos increpat, dum Scribas et Pharisaeos fallaciae, doli, avaritiae reos, vanitatisque coarguit (Luc. XI); dum civitatibus exprobrat incredulis, ac minatur (Matth. XI); dum spiritus torquet immundos (Luc. VIII), ut [a 1Kb] imagini suae captivatae subveniat, et expulsis daemoniis salubritati restituat mentes obsessas; dum leprosos supplicantes emundat (Luc. XVII); dum paralyticos, linguae solius qua precarentur viventes officio, reformat potius, quam curat [Col. 0887B] (Matth. IX); dum tempestate maris periclitantibus, ipse super aquas ambulans, securus tranquillator adventat (Matth. XIV); dum vel caecatis oculis donum lucis amissae redintegrat, vel a nativitate caecis novum lumen infundit (Luc. XVIII; Joan. IX; Matth. IX); dum inter moestas aegrotantium turbas medendi peritus adsistit; dum luctus varios obsecrantium parentum dimovet, vel morientes eorum charos sanitati restituens, vel mortuos vitae (Luc. VII; Joan, XI). Ad hoc enim Filius Dei, sine initio Deus, in fine saeculi initium carnis sumpsit ex Virgine, et inter homines conversari dignatus est, ut huic mundo succurreret pereunti; quoniam, ut ipse ait, non erat opus sanis medico, sed male habentibus (Matth. IX). Medicus enim moestitudinis domum potius, [Col. 0887C] quam laetitiae ingredi consuevit. Aut enim vulnerum dolore afflictis necessarius est, aut [b 1Kb] aegritudinis morbo laborantibus, [c 1Kb] aut lenta viscerum tabe defectis; quia medici officium prosperitas non requirit. Quid est ergo, quod ista Evangelii lectio quae hodie recitata est, festivitati nuptiali interfuisse Dominum perhibet invitatum, nisi quod ibi vinum, id est virtus laetitiae spiritualis, defecerat, et languebant [d 1Kb] sitientium convivarum ora vini laetificantis inopia; quoniam vinum laetificat cor hominis, ut ait Propheta (Ps. CIII). 270 Sed priusquam [e 1Kb] spiritalem scientiam revelemus, rationem [Col. 0888A] facti historialiter exponamus. Ideo nuptiarum celebritatem non aspernatur Christus, ut eumdem se esse testetur Deum, qui de limo terrae figuraverit ab initio virum et feminam, iisdemque licentiam tribuerit conjugalem, dicens: Crescite et multiplicamini, et implete terram (Gen. I). Quod Manichaeis perditis adeo displicet constitutum; quibus ego ob immunditiam suam puto non utique rem nuptialem displicere, [f 6Kb] sed legem, quae non multas feminas uni viro, neque unam feminam multis viris, [g 3Kb] sed unam feminam uni viro conjungit. Nolunt enim vivere ipsi exsecrabiles Manichaei juxta apostoli Pauli doctrinam, ut unusquisque suam uxorem habeat, et unaquaeque suum virum (I Cor. VII). Benedixit ergo quod constituerat a primordio legitimum Christus [Col. 0888B] conjugium, dum pergere ad nuptias non renuit invitatus: et tamen virginitatem docuit esse meliorem, dum magis per eam nasci dignatur. Probavit sanctam Virginem suum esse domicilium Deus, [h 1Kb] ubi columen pudoris perpetuum servet ingressus, dum sine detrimento integritatis maternae nascitur, sine corruptela conceptus. Ideoque vas electionis Apostolus, ad istud bonum quod consecutus fuerat, caeteros invitabat, dicens innuptis: Bonum est illis si sic permanserint, sicut ego (I Cor. VII). Exemplo felicitatis hortatur, non legis potestate compellit, de virginibus, inquiens, praeceptum Domini non habeo: consilium autem do, quasi misericordiam consecutus a Domino, ut sim fidelis; quia expedit homini sic esse (Ibid.). Et post longam monitionem, qua castimoniae [Col. 0888C] beatitudinem conditioni praetulit nuptiarum, [i 1Kb] sententia postrema conclusit: Igitur et [j 1Kb] qui dat virginem suam nuptui, bene facit; et qui non dat, melius facit (I Cor. VII, 38). Quod ego arbitror non parentibus virginum fuisse a beato Apostolo dictum, quos constat alienae voluntatis arbitrio dominari non posse; sed unicuique homini tam viro, quam feminae, optionem fuisse ab eodem sancto propositam, ut virginem suam (hoc est carnem suam, virginem natam) aut integritati conservet, meliorem partem, liberamque eligens, aut agnita conditione, nuptui eam, si se non continet, tradat. Parentes autem, vel [Col. 0889A] consanguinei 271 quique virginum, tam puerorum, quam etiam puellarum, nolo sibi de supradicta libertate arbitrii blandiantur, quod alienis mentibus eos dominari non posse tractavimus. [a 3Kb] Imperare quidem perpetuam continentiam non possunt, quia res esse noscitur voluntatis: sed [b 1Kb] voluntatem tamen in melius nutrire possunt, et debitores sunt ut moneant, ut hortentur, ut foveant, ut pignora sua Deo magis gestiant obligare, quam saeculo, ut de propinquis seminis sui vel in cleri ordine dignos altari divino ministros exhibeant, vel in sanctarum numero feminarum puellas castimoniae dicatas enutriant; ut Ecclesiam Dei talibus nutrimentis ornantes, beatitudinem debitam consequantur. [c 15Kb] Scriptum est enim: Beatus qui habet semen in Sion, et domesticos in Jerusalem. [Col. 0889B] Inest autem praeclaro huic eloquio prophetali et sublimior intellectus, suo in loco plena disputatione pandendus. Sed quia in hunc tractatum salubriter sumus pertracti studio castitatis, dum rationem pandimus cujus intuitu perrexerit Salvator ad nuptias, breviter interim neophytis nostris salutare consilium suggeramus, spiritalem scientiam lectionis hujus figuraliter explanandam dictis subsequentibus ostensuri.

Regeneratos vos esse per Baptismum, et renatos, nuncupatione ipsa qua infantes vocamini, potestis advertere. Si qui igitur vestrum conjugio alligati, [Col. 0890A] servare virgines suas magis quam nuptui dare desiderant, sic habeant conjuges, quasi non habentes; et erit illis retributio magna 272 apud Deum Dominum nostrum, quod talem suam carnem servaverint, qualis Baptismi sacramento renata est. Haec ad utilitatem vestram dico, non ut laqueum vobis injiciam (I Cor. VII); nam etsi conjugio servieris legitimo post lavacrum, non peccasti. Cave solum [d 1Kb] ut aliter non derelinquas fidem, ut a fornicationibus fugias, jam fidelis effectus. Hoc autem custodire ita demum poteritis, si ebrietatem devitetis, et convivia inhonesta, ubi turpium feminarum [e 2Kb] colubrini gestus concupiscentiam movent illicitam; ubi lyra sonat, et tibia; ubi omnia postremo genera musicorum inter cymbala saltantium concrepant. Infelices illae domus [Col. 0890B] sunt quae nihil discrepant a theatris. Auferantur, quaeso, universa ista de medio. Sit domus Christiani ac baptizati hominis immunis a choro diaboli, sit plane humana, sit hospitalis; orationibus sanctificetur assiduis; psalmis, hymnis, canticisque spritualibus frequentetur: sit sermo Dei, et signum Christi in corde, in ore, in fronte, [f 1Kb] inter cibos, inter pocula, inter colloquia, in lavacris, in cubilibus, in ingressu, in egressu, in laetitia, in moerore; ut juxta beatissimi Pauli doctrinam, sive manducatis, sive bibitis, sive aliquid facitis, omnia in nomine Domini [Col. 0891A] Jesu Christi, qui vos vocavit ad gratiam, faciatis (I Cor. X). Ipse enim et praeteritis peccatis indulgentiam tribuit, et emendatae vitae praemia pollicetur. Sed his pro communi aedificatione moraliter expositis, jam venio ad promissas allegorias ipsius Evangelicae lectionis. Et licet ad explanationem mysteriorum Christi idoneum me esse non arbitrer, qui necdum merear beatissimi Pauli auctoritatem praesumere dicentis: quoniam loquimur non in doctis humanae sapientiae verbis, sed in doctrina spiritus, [a 1Kb] spiritualibus spiritualia comparantes (I Cor. II); desidero tamen ex [b 1Kb] ea divini Evangelii lectione coelestem vobis atque arcanam, prout Dominus largiri dignabitur, intelligentiam revelare. Paulo ante enim, dum propositi sermonis principium disserui, causam pandens propter [Col. 0891B] quam 273 Salvator ierit invitatus ad nuptias, transcendi ad praedicabilem virginitatis conservandae tractatum, ibique aliquantulum videor immoratus. Nunc autem replicabo ipsam narrationem beati evangelistae, ut intellectum spiritualem opportunius requiramus in verbis. Et die tertia, inquit, nuptiae fiebant in Cana Galilaeae: et ibi erat mater Jesu. Vocatus est autem et Jesus, et discipuli ejus ad nuptias. Et vinum non habebant, [c 1Kb] quoniam consummatum erat vinum nuptiarum (Joan. II). Veram rei gestae historiam, ut oportuit, cognoscentes, jam quis iste sit dies tertius, in quo factae nuptiae memorantur, spiritualiter exponamus. Dies lucis est, fratres charissimi; et ideo praeceptis Domini, qui verum lumen est, aequissime comparatur, testante Propheta: [Col. 0891C] Praeceptum Domini lucidum, illuminans oculos (Ps. XVIII). Et alibi iterum: Quomodo lux, inquit, mandata tua super terram (Prov. VI). Unde bene Salvator Dominus admonebat, in luce esse ambulandum, dicens: Quod si quis ambulat in die, non offendit, quia lucem mundi hujus videt (Joan. XI). Vere enim si quis ambulaverit in luce praeceptorum Dei, offendere nequaquam potest. Dies itaque fuit in mandato primus, ab Adam usque ad Moysen: secundus dies fuit sub Lege Moysi: tertius [Col. 0892A] dies est sub Gratia Salvatoris. [d 1Kb] In quo die Sponsus ipse coelestis, amator animarum credentium Dominus Jesus, sponsam sibi ex Gentibus conjunxit Ecclesiam, cui annulum signaculi sui, et inaures fidei tribueret pretiosas (nam fides ex auditu, auditus autem per verbum Dei (Rom. X), videlicet Filium; quia in principio erat Verbum, et Verbum erat apud Deum, et Deus erat Verbum [Joan. I]), [e 1Kb] cui sponsae idem Dei Filius Deus Verbum, aurea quoque donaret dextralia, probabilium quippe operum, dextrorumque factorum, nec non etiam caetera singillatim pretiosa monilia largiretur, quae spiritualium sunt ornamenta virtutum. Et ut agnosceres tertia hac die spirituales istas a Christo nuptias in plebe gentium celebrari, non in Judaea fiunt, sed in Cana Galilaeae: [Col. 0892B] quod praeter testimonium sancti Isaiae (Is. IX), qui Galilaeam Gentium memoravit, ex interpretatione ipsorum nominum clarius ostendetur. 274 [f 1Kb] Cana enim possessio dicitur; et Galilaea vel volubilis, vel rota nuncupatur, ex Hebraeo interpretata sermone. [g 1Kb] Constat autem populum Gentium ex errore idololatriae, in quem fuerat olim devolutus, nunc ad christianae veritatis cultum [h 1Kb] celeritate rotae cujusdam properare currentis. Unde etiam figuraliter cecinit propheta David locutus ad Deum: Vox tonitrui tui in rota (Ps. LXXVI). Intonuit enim e coelo Deus, et Altissimus dedit vocem suam, dicens: Hic est Filius meus dilectus, in quo mihi bene placui: hunc audite (Matth XVII). Cujus tonitrui vox haeret in cordibus plebis hujus, quae ex gentili superstitione ad fidem [Col. 0892C] Domini Jesu, tamquam rota currens, velociter properavit. Quam ob causam etiam beatos Apostolos digne arbitramur a Christo filios tonitrui [i 1Kb] nuncupatos (Marc. III), Boanerges. Nam legimus alio in loco Evangelii, quosdam ex Gentibus desiderantes appropinquare Christo, aditum quaesisse per apostolum Philippum, qui erat a Bethsaida Galilaeae civitate; ut opinor, familiaritate confisos: Domine, inquiunt, volumus Jesum videre. Venit Philippus, et dicit Andreae: Andreas et Philippus vadunt, et dicunt [Col. 0893A] [a 1Kb] ad Jesum (Joan. XII). His cohaerent ea, quae suo in loco, ut meminit dilectio vestra, minutatim disserui, ubi confestim Dominus legatos Gentium gratulanter amplectens, et in paucis credentibus fidem praevidens innumerabilium populorum, dixit Apostolis: Venit hora ut glorificetur Filius hominis (Joan. XII). Et post pauca, vocem convertens ad Patrem, inquit: Pater, glorifica nomen tuum. Statimque vox de coelo veniens ait: et glorificavi, et iterum glorificabo. Quam vocem Dei Patris [b 1Kb] circumstantium Judaeorum turba audiens, de excelsis coelorum sedibus resultantem, tonitrum putat, quia verba non assequitur: populus enim, secundum prophetiam sancti Isaiae (Is. VI), aure audiens et non audiens, sonum tantummodo divinae vocis audierat, [Col. 0893B] sine intellectu sermonum. Ideoque Dominus [c 1Kb] et in Evangelio ad omnes, et in Apocalypsi post doctrinam 275 coelestem, clamat: Qui habet aures audiendi, audiat (Luc. VIII; Apoc. XIII). Noverat quippe universis inesse aures, sed non omnibus audiendi: neque enim computabitur audisse qui cordis hebetudine obtusus, quid audivit ignorat. Apostoli autem, et per Apostolos ad fidem Christi currentes, qui audiendi habebant aures, meruerunt intelligere divina eloquia, pro magnitudine sui, sicut in Apocalypsi legimus (Apoc. IV, VI, VIII, X), tonitruis comparata; quandoquidem digni hahiti sunt, ad salutarem notitiam veritatis, paterno testimonio coelitus erudiri. Cana autem parva civitas est in Galilaea Gentium, in cujus Galilaeae partibus sita est et civitas [Col. 0893C] Capharnaum, ubi beatus evangelista Matthaeus Christum testatur habitasse dicens: Cum audisset Jesus quia Joannes traditus est, secessit in Galilaeam; et relicta civitate Nazareth (Matth. IV), alterius scilicet Galilaeae, venit, inquit, et habitavit [d 1Kb] Capharnaum, maritimum oppidum in finibus Zabulon, et Nephthalim; ut adimpleretur quod per Isaiam prophetam dictum erat: Terra Zabulon, et terra Nephthalim, via maris trans Jordanem Galilaeae Gentium. Populus qui sedebat in tenebris, lucem vidit magnam: et qui sedebant in regione et umbra mortis, lux orta est illis (Is. IX). Joannes quoque evangelista beatissimus memorat, quod Dominus Jesus reliquerit terram Judaeam, et abierit iterum in Galilaeam. Oportebat autem transire, inquit, [Col. 0893D] illum per Samariam (Joan. IV, 4), ubi eum causa mulieris Samaritanae, aliquantisper in ipso transitu remoratum describens, consequenter adjecit: Post biduum [Col. 0894A] autem exiit inde et abiit in Galilaeam. Ipse enim Jesus testimonium perhibuit, inquit, quia propheta in patria sua honorem non habet. Cum autem venisset in Galilaeam, inquit, susceperunt eum Galilaei, visis omnibus signis quae fecit Hierosolymis in die festo: et ipsi enim venerant in diem festum. Venit ergo, inquit, iterum in Cana Galilaeae, ubi fecit de aqua vinum. Erat autem quidam regulus, cujus filius infirmabatur in Capharnaum. Hic cum audisset quia Jesus advenit a Judaea in Galilaeam, abiit ad eum, et rogabat ut descenderet et sanaret filium ejus incipientem mori (Ibid., 43). Quem statim virtute sermonis sui, tamquam medicus coelestis, cum sanasset absentem, taliter sanctus evangelista conclusit: Hoc iterum secundum signum fecit Jesus, cum venisset a Judaea in Galilaeam (Ibid., [Col. 0894B] 54). Ergo ut ad interpretationem nominum, rationemque figuralem redeam; in Cana Galilaeae, id est in possessione Gentium, spirituales sub Christi praesentia nuptiae celebrantur. [e 1Kb] Propheta ex ejus persona loquente ad Ecclesiam in Canticis 276 Canticorum: Veni a Libano, sponsa: veni a Libano (Cant. IV); id est a thurificatione illa gentili. Nam Libanum thus interpretamur ex graeco, quod magi illi ex Gentilitate venientes (Matth. II), Christo potius offerendum esse crediderunt. Libanus denique et mons esse arduus apud Phoenices cernitur, superbo imperio Gentium comparatus: unde vel maxime [f 1Kb] sponsa evocatur Ecclesia, audiens vocem Christi dicentis: Veni a Libano, sponsa: veni a Libano (Cant. IV); id est venies, et transibis ab initio fidei, capite Sanir, [Col. 0894C] et Hermon: [g 13Kb] et a cubili leonum, a montibus leopardorum; scilicet ut horrentis idololatriae silvas deserens, et stabula immanium ferarum, daemonum quippe cubilia, derelinquens, ad omnipotentis Dei cultum properet, ejusque complectatur fidem qui eam divini amoris gratia sponsam vocare dignatur. Sed dicat aliquis: Si Deus, juxta Apostoli doctrinam, omnes homines vult salvos fieri, et ad notitiam veritatis venire (I Tim. II); cur apud Gentes potissimum in consummatione saeculi istae salutares nuptiae celebrantur, et superioris aevi plebes divino non sunt copulatae conjugio? Ostendam tibi, dilectissime, et ipsum protoplastum Adam divinae familiaritati fuisse conjunctum, perceptis ab ipso sponso imaginis divinae insignibus, sapientiae, et intellectus, vitaeque perpetuae [Col. 0894D] ornamentis. Sed postquam lenocinante diabolo fides est adulterata mandati, immortalitas pariter cum [h 1Kb] libertate divini amoris ablata est: fuit tamen usque [Col. 0895A] ad diluvium, et usque ad ipsam Legem, justorum quorumdam redivivus amor erga Deum, et Dei erga paucos sanctos reformata conjunctio. Verum quia praeter raros quosque, ut praedixi, sanctos, fornicabatur omnis terra a Domino, et vesana libidine innumeros sibi idolorum deos generatio humana conjunxerat, elegit continuo Deus [a 1Kb] stirpem justi seminis Abrahae; et legitimas conjunctionis tabulas digito suo praescriptas, inter se et illam plebem. Moysi ministro firmavit (Exod. XX). Exinde illa plebs divina praecepta concipiens, et [b 1Kb] foecunda prole sanctorum, coepit Deo, [c 1Kb] cujus copulam meruerat, esse charissima. Sed 277 processu temporis, nimium sibi de Dei amore praesumens, per delicias ad luxuriam declinavit, et per luxuriam ad contemptum, rebellionemque prorupit; [Col. 0895B] itaque verberata est et frequenter, et varie, quod adulteriis succubuerit idolorum. Nam saepe gladio, saepe captivitati est tradita, sed, sicut scriptum est, noluit recipere disciplinam; propter quod ad eam Deus loquitur per Prophetam: Non vocaberis ultra mollis et delicata: sed sede, inquit, in terra, et accipe molam, et mole (Is. XLVII). Et quid post haec omnia? Apparebunt, ait, opprobria tua. Et iterum conqueritur de ea Dominus apud Prophetam: Vidisti, inquit, quae fecit mihi habitatio domus Israel? abiit super omnem montem excelsum, et subtus omne lignum nemorosum, et fornicata est illic in idolis: [d 1Kb] et maechabatur, inquit, lignum et lapidem. Et dixi, postquam haec omnia fornicata est: Revertere ad me: et non est conversa. Et dimisi eam, et dedi [Col. 0895C] ei libellum repudii (Jer. III). Fugiamus, obsecro, ab idolis, [e 1Kb] ne repudiati similiter mereamur audire. Quem tamen acceperit Judaea plebs libellum repudii, audiamus: Jerusalem, Jerusalem, quae occidis Prophetas, et lapidas eos qui ad te mittuntur, quoties volui congregare filios tuos, sicut gallina congregat pullos suos sub alas, et noluisti? Ecce relinquetur vobis domus vestra deserta (Matth. XXIII). Post passionem quoque Domini plenior libellus repudii ab Apostolis datur Synagogae Judaeorum, cum dicitur: Vobis oportebat primum annuntiari verbum Dei: sed quoniam repulistis illud, et indignos vos judicastis aeterna vita, ecce convertimur ad Gentes, sicut mandatum est nobis (Act. XIII). Deserta igitur ac repudiata [Col. 0896A] Judaeorum plebe, nostra ex Gentibus sumitur in conjugium plebs: [f 1Kb] Vocabo enim non plebem meam, plebem meam; et non dilectam, dilectam (Osee II). Praedixerat Dominus per Prophetam sane, quoniam primo die sub mandato, et secundo sub Lege, celebratae, ut exposui, nuptiae fuerant. Ideo sanctus evangelista non absolute ait, die tertia nuptiae fiebant; sed conjunctione praeposita loquitur, et die tertia nuptiae fiebant in Cana Galilaeae: et erat mater Jesu ibi (Joan. II). Ubi? utique apud Gentes; nam beatam Mariam constat de gente Moabitarum ex matre traxisse originem. Booz enim genuit Obed ex Ruth, utique illa muliere Moabitide. Obed autem 278 genuit Jesse: Jesse genuit David regem (Matth. I); de cujus semine nascitur Joseph, cui desponsata [Col. 0896B] virgo Maria (ejusdem quippe tribus, quia aliter non licebat) quae genuit Jesum, qui dicitur Christus. Ibi ergo erat mater Jesu: vocatus est autem et Jesus, et discipuli ejus ad nuptias (Joan. II). Magnum mysterium pietatis! Ipse qui sponsus est, invitatur: invitatur autem vocibus Prophetarum ita precantium: Domine, inclina coelos tuos, et descende (Ps. CXLIII). Et iterum: Excita potentiam tuam, et veni, ut salvos facias nos (Ps. LXXIX). Et his multae sunt orationes consimiles suppliciter invitantium Prophetarum. Invitantur etiam sancti una cum Christo discipuli, velut amici fideles ejusdem sponsi coelestis, cum dicitur per Prophetam: Non sunt loquelae, neque sermones, quorum non audiantur voces eorum (Ps. XVIII). Nam Spiritu sancto repleti (Act. I), [Col. 0896C] linguis erant variarum Gentium locuturi. Unde spiritus prophetalis ea quae indubitanter futura erant, quasi jam facta pronuntians, addidit: In omnem terram exivit sonus eorum, et in fines orbis terrae verba eorum (Ps. XVIII). Et ut ostenderet clarius, qui essent isti, et cujus essent praecones, adjecit: In sole posuit tabernaculum suum: et ipse tamquam sponsus procedens de thalamo suo. Deinde sequitur evangelistae narratio: Et vinum non habebant (Joan. II). Quod consummatum erat vinum nuptiarum, quia vinum sancti Spiritus non haberent Gentes evidenter expressit. Quod autem dicit, quia consummatum erat vinum nuptiarum, id est defecerat; [g 1Kb] non absolute dixit, ut tu credas his forsitan defecisse [Col. 0897A] fecisse quibus adhuc datum non fuerat. Nec enim dixit, defecerat eis vinum nuptiarum, sed, defecisse tantummodo ait, vinum nuptiarum; tamquam si diceret nuptiale. Quapropter defecisse intelligitur vinum, non [a 1Kb] istarum, sed praecedentium nuptiarum; defecerat enim nuptiale vinum Spiritus sancti, [b 1Kb] cessantibus Prophetis qui ministraverant in populo Judaeorum. Omnes enim Prophetae, et Lex, usque ad Joannem prophetaverunt; nec erat quisquam qui spirituali vino Gentes potare sufficeret sitientes: sed exspectabatur Dominus Jesus, qui novo vino utres per Baptismum novos impleret. Nam vetera, inquit, transierunt: ecce facta sunt omnia nova (Matth. IX; II Cor. V). Sic tamen facta sunt omnia nova, ut origo maneret ex veteri, cum non ex [Col. 0897B] nihilo vinum, sed ex antiquo aquae gignitur elemento. Nec 279 Legem litterae existimes esse temnendam, unde Spiritus sanctus, Jesu operante, per fideles ministros hauritur; et idcirco in diluvio antiquo homines perierunt, et nunc in Baptismo renascuntur; quia littera occidit, spiritus autem vivificat (II Cor. III). Sola quippe interficit littera, et Spiritu sancto temperata regenerat. Perisse autem constat in illo diluvio omnes ipsius temporis homines, praeter eos qui intra Arcam (Gen. VII), quae typum gerebat Ecclesiae, reperiri meruerunt. Nam similiter etiam nunc omnino salvi esse non poterunt qui ab apostolica fide et ab Ecclesia catholica fuerint alieni. Elaboret ergo omni studio [c 1Kb] unusquisque. vestrum permanere in domo Domini, exercens opera [Col. 0897C] perceptae gratiae congrua. Oportet enim, in novum renatos hominem a peccatis pristinis jam cavere. Servate, quaeso, utres novos, neophyti; ne vitam veterem repetentes, vinum novum disrupti perdatis; [Col. 0898A] rumpet enim vinum novum utres veteres, et vinum effundetur, et utres peribunt (Marc. II; Luc. V). [d 1Kb] Custodite igitur regenerati hominis integram novitatem, et [e 6Kb] coeleste vinum in vestris utribus conservate, ut vos ipsa fides custodita conservet per Salvatorem generis humani Christum Jesum Dominum Deum nostrum, regnantem cum Patre, et cum Spiritu sancto, ante omnia, et nunc, et semper, et in cuncta saecula. [f 1Kb] Amen.



SERMO IX, DE EVANGELII LECTIONE SECUNDUS.

Explanavimus hesterno die charitati vestrae ex lectione evangelica quae Salvatorem nostrum perhibet [Col. 0898B] de aqua vinum fecisse in nuptiis, primum juxta historiam gesti, quam ob causam ire dignatus sit: deinde secundum spiritalem coelestis mysterii intellectum, [g 11Kb] quid esset dies, et quis 280 esset primus dies, qui secundus, qui tertius, quae nuptiarum ratio, qui sponsus ille esset, quaeve illa sponsa, qui locus ubi fiebant [h 1Kb] illae nuptiae, et quod non primae illae nuptiae factae sint, et quamobrem ibi fuisse dicta sit Mater Domini Jesu: deinde cur ipse sponsus invitetur ad nuptias, vel a quibus; quomodo etiam discipuli pariter invitentur: deinde quid esset illud vinum quod non habebant, et quae fuerit vini nuptialis defectio; et quemadmodum [i 1Kb] repudiata ob idololatriae adulterium plebe Judaica, Ecclesia Gentium divino fuerit amori conjuncta. [Col. 0898C] Unde cavendum nobis est, [j 1Kb] omni genere charissimi, ne aliquo rursus idololatriae contagio violemur, et non solum repudiari, sed et damnari in perpetuum mereamur; quoniam si quis templum Dei violaverit, [Col. 0899A] disperdet illum Deus. Templum enim Dei sanctum est, ait Apostolus, quod estis vos: cavete attentius, ne sicut serpens decepit Evam astutia sua, corrumpantur sensus vestri a castitate, quae est in Christo Jesu (I Cor. III), sicut admonet idem beatissimus Paulus (II Cor. XI); et repellamur ab eo qui nos dilexit, et dedit pignus sancti Spiritus in cordibus nostris. Teneamus ergo gratiam Spiritus sancti, largo munere Sponsi coelestis infusam, ne ad inopiam pristinam revertamur. De qua inopia tunc in aenigmate ait Mater Domini ad eum, vinum non habent (Joan. II). Sed jam quid Dominus ei responderit, [a 1Kb] attonitis mentibus audiamus. Ait illi Jesus: Quid mihi et tibi est, mulier? nondum venit hora mea. Juxta intellectus simplicis rationem probare suffecerit, beatam [Col. 0899B] Mariam virginem sexus causa mulierem nuncupatam, sicut in Genesi de Eva scribitur: Et injecit Dominus soporem in Adam; et obdormivit: et sumpsit unam de costis ejus, et supplevit carnem in loco ejus. Et aedificavit Dominus Deus costam, quam sumpsit ab Adam, in mulierem: et utique in virginem figuravit illam, et adduxit eam ad Adam. Et dixit Adam: Hoc nunc os de ossibus meis, et caro de carne mea: haec vocabitur [b 1Kb] virago, 281 quia de viro suo sumpta est (Gen. II). Sed dicat fortasse aliquis parvae fidei, ac parum prudens, virginem quidem Mariam non ex viro concepisse Christum, sed [c 1Kb] de Spiritu sancto, ut in Evangelio (Luc. I) ad eam loquitur archangelus Gabriel; [d 1Kb] nato tamen Christo virginem dici ultra non posse quam constet [Col. 0899C] edidisse partum; et ideo non dixisse Christum, Quid mihi et tibi est, virgo? sed quid mihi et tibi est, mulier? Audi ergo divinam rationem spei communis, ac vitae. Nascitur Christus non sibi, sed nobis. Nascitur enim qui semper erat: nascitur qui in principio erat et Filius Dei, et Verbum Dei, et Deus. Hic ideo prope finem saeculi ex Virgine natus est, ut Verbum caro factum habitaret in nobis (Joan. I), permanens tamen Deus esse, quod semper. Nascitur autem Filius Dei in homine, ut vel ita conditorem suum intueri [e 1Kb] caperet mundus: et nascitur de Spiritu sancto ex Virgine, ut hominem, quem de limo terrae plasmaverat, sancto Spiritu ex massa eadem reformaret. Si credimus conceptum Virginis, credere debemus et partum: utrumque impossibile [Col. 0899D] videtur homini, sed est omnipotentiae divinae parvum. Quid enim Deo magnum (ut omittam sublimiora ejus opera) qui ex nihilo fecit terram, et de terrae limo carnem, et de carne viri feminam? ita ut [Col. 0900A] neque pars reliqua terrae aliud esset quam fuerat; neque Adam minus haberet quod Deus abstulerat; neque femina hoc esset tantum quod ex viro sumptum fuerat. Integer Adam ossa sua, et carnem recognoscit in femina, dicens: Hoc nunc os de ossibus meis, et caro de carne mea (Gen. II); et tu non vis, ut eum [f 1Kb] qui haec operatur, integra Virgo filium recognoscat? Qui sine corruptela matris conceptus creditur, cur non etiam sine corruptela editus praesumatur? Incorrupta Virgo peperit, [g 1Kb] quod intucta Virgo concepit. Integritatem nascendo violare non potuit, qui venerat redintegrare naturam. Cujus facti fidem si quis adhuc terrena cogitatione depressus, sensuque carneo praepeditus, tardiore gradu sequitur, ac de Dei omnipotentia infideli corde [Col. 0900B] cunctatur, discat ex Evangelio Joannis (Joan. XX), eumdem Deum post resurrectionem suam, bis ad Apostolos, ubi erant in domo congregati propter metum Judaeorum, clausis utique januis introisse: et certo introgressus. Ne autem non in carne vera esse, sed in phantasmate putaretur, manus suas, caeteraque membra Thomae apostolo attrectanda ingerit dubitanti. Similiter 282 et in Evangelio beati Lucae simul discipulis omnibus contestatur ingressus: Palpate me, et videte, quoniam spiritus carnem et ossa non habet, sicut me videtis habere (Luc. XXIV). O miranda fides! reseratae non sunt januae, et ipse intrinsecus cum vero corpore apostolicis non solum videtur oculis, sed et manibus pertractatur! Veritas mirabilis facti, cujus rationem non nisi sola fides [Col. 0900C] assequitur, omnipotentiam clamat auctoris: nec ideo negabitur factum, quia magnitudinem divini operis pusillitas mentis humanae [h 1Kb] non tenuerit. Eadem ergo divinitatis virtute per inviolabilem feminam, mundi hujus intravit hospitium, claustrum virginei pudoris etiam nascendo conservans, [i 1Kb] qua et post resurrectionem januis obseratis, domum potuit corporeus introire. Illud etiam quaestioni huic solvendae quam maxime congruit, quod Apostolus Christum memorat editum de muliere, factum sub Lege, ut eos qui sub Lege erant, redimeret (Gal. IV). Utique ut sic illa, cum Virgo sit, mulier appelletur, veritate sexus, non detrimento integritatis; quomodo Deus Dei Filius ob dispensationem salutis nostrae sub Lege factus esse praedicetur, cum dator [Col. 0900D] ipse sit Legis. Hoc totum pro beatitudine Mariae dixerim, [j 1Kb] cum illam Christus mulierem nuncupaverit, quae divino partu sic coepit esse mater, ut virgo sacratior permaneret. Quod vero ait: Quid [Col. 0901A] mihi et tibi est? nondum venit hora mea (Joan. II); non mihi videtur [a 1Kb] ista responsio ad illam suggestionem Mariae sensibiliter convenire, nisi in mysterio locutus esse spiritualiter Dominus dicatur; ut quoniam vinum Spiritus sancti ante passionem Christi, ac resurrectionem, gentibus dari non poterat (evangelista testante, nondum erat Spiritus datus, quia Jesus necdum fuerat glorificatus [Joan. VII, 39]), merito tunc inter initia signorum, matri responderit: Quid mihi et tibi est, mulier? nondum venit hora mea; tamquam si diceret: Quid tam praepropera est tua, o mulier, suggestio, cum hora passionis meae nondum advenerit, qua perfectis omnibus vel doctrinae, vel operationum divinarum virtutibus, pro vita credentium mori disposui? [Col. 0901B] Post passionem resurrectionemque meam, cum ad Patrem rediero, tunc eis donabitur vinum Spiritus sancti. Quapropter et ipsa beatissima, agnito responsionis hujus profundo mysterio, intellexit, non suggestionem suam praesentem aspernanter acceptam, sed secundum illam spiritualem rationem in mysterio tunc dilatam. Caeterum numquam mandaret ministris, Quodcumque 283 dixerit vobis, facite (Joan. II), nisi Spiritu sancto post partum divinum plena, non solum responsionis Christi virtutem cognovisset, verum etiam faciendi ab eo tunc ex aqua vini universum ordinem praevidisset. Quid enim lateret Sapientiae matrem, capacem Dei, [b 1Kb] aedem diguissimam tantae virtutis? Veritate facti historialiter approbata, figuras nunc [Col. 0901C] spiritualiter propositas persequemur; sicut enim intellexisti sponsum et sponsam, diem et dies, nuptias et locum, indigentiam vini et cujus vini; ita etiam matrem Domini figuraliter accipe, sanctorum Patriarcharum, et Prophetarum, justorumque omnium plebem, unde originem carnis nostrae idem Dominus traxisse in Evangelio perhibetur (Matth. I). Liber enim generationis Jesu Christi scribitur filii Abraham, et sequentium reliquorum. Haec ergo mater Domini, generatio Patriarcharum et Prophetarum, [Col. 0902A] intercessit pro nobis gentibus apud aeternum Filium Dei, [c 3Kb] et suum secundum carnem natum, ut donaret nobis indigentibus coelestis vini laetitiam. [d 6Kb] Sunt autem similia illis dictis quae Apostoli suggerentes pro Chananaea, gentili quippe muliere, audierunt: Non est bonum tollere panem filiorum, et dare canibus (Matth. XV), [e 1Kb] id est Gentilibus qui prius in superstitione positi, canum more consueverant immundum sanguinem [f 2Kb] idolothytarum lambere victimarum, contra Dominum Deum non agnitum ore rabido oblatrantes. Nam canes eramus nos quondam Gentes, et filii erant aliquando Judaei; et idcirco nolebat Dominus tollere panem filiorum, et dare canibus: sed postquam panis ipse coelestis in sua venit, et sui eum non receperunt (Joan. I); postquam [Col. 0902B] cognoscitur idem Dominus noster ab Gentibus quondam canibus, 284 et blasphemo ore contra eum latratur a filiis; postquam Pilato resistenti ne Christum, qui rex eorum crederetur, crucifigendum pronuntiaret, pariter clamaverunt, nos non habemus regem, nisi Caesarem (Joan. XIX); causatur de illis iterum sic per Prophetam Deus: Filios genui, et exaltavi, ipsi autem me spreverunt (Is. I). Sed convertentur ad vesperum, quomodo Propheta ait, et famem patientur ut canes (Ps. LVIII). Convertentur quippe et ipsi Judaei, sero tandem, ad vesperum scilicet mundi. Nam scriptum est: Si fuerit numerus filiorum Israel sicut arena maris, residui salvabuntur (Is. X; Rom. IX, 27; Osee I, 10): et apostolus Paulus caecitate percussum fatetur populum Judaeorum, donec introeat [Col. 0902C] Gentium plenitudo (Rom. XI, 25). Convertentur autem in consummatione saeculi, et famem verbi Dei patientur ut illi canes qui cupiebant saturari de micis cadentibus de mensa dominorum suorum (Matth. XV). Adoptantur igitur Gentes, prius canes, in filios, et filii canibus comparantur: belluae quippe sunt omnes increduli, non natura, sed moribus; [g 1Kb] quoniam homo in honore constitutus non intellexit: comparatus est jumentis insipientibus, et similis factus est illis (Ps. XLVIII). Licet ergo Judaei, [Col. 0903A] majore cum scelere, sacrilegis olim Gentibus similia perpetrassent; Christus tamen eos quos non jam suo, sed Patrum justorum merito, diligebat, [a 1Kb] licet jam indignos, adhuc tamen ut converteret, filios appellabat (Matth. XV), et paterna pietate misericors nolebat relinquere. Nolebat se panem coelestem, vitae principem, ab ipsis cito subtrahere, et Gentibus commodare; donec pertinax fides Gentilium illorum perfidiam confutaret, et donec ipse in carne adveniens doceret eos et instrueret: verberaret curationum beneficiis: quia ingrati exsisterent, [b 1Kb] judicaret divinis virtutibus: quia flecti ad fidem negligerent, condemnaret: et ita demum consummata in Passione sua eorum nequitia, post resurrectionem propriam migraret ad Gentes, quibus [Col. 0903B] se ipsum panem vitae tribueret, et per aquam Baptismatis poculum sancti Spiritus propinaret. Jam vero quibus ministris dicat mater ista Domini Jesu, quodcumque dixerit vobis, facite (Joan. II); et quid imperatum, quidve factum sit, videamus. [c 1Kb] Illuminante oculos cordis nostri ipso Domino Salvatore, qui lumen est aeterni luminis coaeternum, praeter beatam [d 1Kb] Mariam 285 proprie matrem, cognovimus, sanctorum Patriarcharum et Prophetarum plebem, originis Christi causa, esse matrem, quae legatione apud eum functa sit pro nostra inopia: nunc advertamus, quibus ministris loquatur, quodcumque dixerit vobis, facite. Ministros autem non illos secundum rei gestum solos accipio qui tunc in illo nuptiarum convivio ministrabant; sed [e 1Kb] juxta spiritalis convivii rationem, [Col. 0903C] primo ministros novi Testamenti intelligo esse Apostolos; deinde apostolicos sacerdotes, quibus et Lex, et omnis sanctorum Prophetarum doctrina insinuat, ut quidquid praeceperit eis Dominus Jesus, obsequio prompto perficiant. Jam quid ab illo jubeatur ministris, sequens loquitur sermo. Interim quid [Col. 0904A] evangelista interloquatur, ausculta: Erant, inquit, ibi lapideae hydriae sex positae secundum purificationem Judaeorum, capientes singulae metretas binas, vel ternas (Joan. II). Nuptiae istae quamvis in Galilaea Gentium gererentur, et haberent figuram quam diximus, tamen Judaeis tunc agebantur; et erant ibi vere [f 1Kb] hydriae sex positae secundum purificationem Judaeorum, capientes singulae metretas binas, aut ternas. Nam Judaei id moris habebant, [g 1Kb] ut priusquam synagogam ingrederentur, vel de publico regressi domum priusquam pranderent, cutem corporis sui aqua abluerent. Erat autem mensura aquae ad abluendum corpus sufficiens [h 8Kb] vel duae metretae, vel tres, pro quantitate scilicet magnitudinis corporum. Non possum parcere transiens purificationi [Col. 0904B] Judaeorum immundae. Lavant polluta corpora, abluta statim polluunt: semper lavant, semper impuri sunt; et, ut dici solet, laterem lavant. Illum laterem quem paraverant in Aegypto Pharaoni diabolo (Exod. I), exhibentes seipsos arma iniquitatis peccato, ad constructionem hostilium civitatum. Terrei enim sunt, et igneo Spiritus sancti calore nequaquam solidati. 286 Quapropter usquequo deliquescant in mortem, laterem suum non desinunt lavare polluendum. Quinimo porcorum more, de aqua in coenum redeunt. Isti sunt porci quos iratus Dominus legioni daemonum tradidit (Matth. VIII), ut praecipitarentur in lacum morte necandi perpetua. Fugite immunditiae exemplum, neophyti, ne poenae participes exsistatis. Unum Baptisma nobis Apostoli [i 1Kb] juxta [Col. 0904C] divinam sententiam decreverunt; ait enim: Qui biberit ex ista aqua, non sitiet in aeternum (Joan. IV). Abluti semel estis Baptismo salutari: nolite de fonte in coenum regredi; servate donatam munditiem. Non potest iterari [j 3Kb] quod semel est amissum.

Sed jam videamus, quae sint apud Gentes per allegoriam [Col. 0905A] sex illae hydriae lapideae, capientes singulae [a 1Kb] metretas binas, vel ternas. In unoquoque hominum sex quaedam inesse numerantur: visus oculorum, auditus aurium, odoratus narium, loquela oris, attrectatio manuum, incessus pedum. Haec omnia, cum essemus Gentes, lapidea erant in nobis, et mortua, sicut sanctus propheta David exsecrando testatur: Simulacra Gentium argentum et aurum (Ps. CXIII). Studio tacuit caeteras viliores materias metallorum, ut in pretiosis multo magis damnaret et vilia. Simulacra ergo Gentium ut quo sensu vituperata sunt, edicamus, quando satis opulentos fabricatores habuerunt: Erunt, inquit, insensibilia metalla, argentum et aurum, opera manuum hominum. Os habent, et non loquentur; oculos habent, et non [Col. 0905B] videbunt; aures habent, et non audient; nares habent, et non odorabunt; manus habent, et non palpabunt; pedes habent, et non ambulabunt (Ibid.). Et quid? [b 1Kb] similes illis fient qui faciunt ea; et omnes qui confidunt in eis. [c 1Kb] Ergo cum confideremus in idolis, erant in nobis isti sensus sex, juxta sententiam prophetae, emortui atque lapidei, [d 1Kb] sine officio competenti, sine motu congruo; at ubi in Deum vivum a simulacris mortuis conversi credidimus, vivificati sumus, audientes ab ipso, quia ego vivo, et vos vivetis (Joan. XIV, 19). Et iterum: Ego sum resurrectio, et vita; qui credit in me, etsi 287 mortuus fuerit, vivet: et omnis qui vivit, id est qui jam credit, si usque in finem crediderit, non morietur in aeternum (Joan. XI). Conversi igitur ad fidem, et vivificati [Col. 0905C] per Baptismum, oculos levamus ad Dominum, odorem notitiae ejus insatiabili spiritu trahimus, tacitoque testamur affectu, quoniam odor unguentorum tuorum super omnia aromata (Cant. IV). Lectiones divinas aure percipimus, ore Dominum confitemur, laudamus, benedicimus, obsecramus; manus supplices [Col. 0906A] ad coelum tendimus, pedibus ad ecclesiam currimus, et unam Trinitatis Deitatem flexis ad terram genibus adoramus. Vocatis ergo Jesus ministris, Apostolis videlicet, et eorum successoribus qui sunt per singulas Ecclesias sacerdotes, dicit eis: Implete hydrias istas aqua (Joan. II); hoc est: Baptizate omnes gentes in nomine Patris, et Filii, et Spiritus sancti, docentes eos servare omnia quae ego mandavi vobis (Matth. XXVIII). Et plane quia audierant iidem ministri dicentem venerabilem Mariam: Quodcumque dixerit vobis, facite; impleverunt eas usque ad summum: plenitudine quippe doctrinae infusum Baptisma cumulantes. Bene autem dixit, vocatis ministris; nam Paulus vocatus apostolus, segregatus in Evangelium Dei (Rom. I) est: similiter et omnes Apostoli [Col. 0906B] vocati sunt: Venite post me, et faciam vos piscatores hominum (Matth. IV). Quos enim praedestinavit, hos et vocavit: et quos vocavit, hos et justificavit: quos autem justificavit, [e 16Kb] hos glorificavit (Rom. VIII). Vocatis igitur Jesus ministris injunxit opus celebrandi Baptismatis. Nec illud in postrema parte hujus sermonis praetereo, quod istae hydriae nostrae capientes esse dicuntur singulae metretas binas, vel ternas. Super hoc aliqui nostrorum dixerunt, [f 1Kb] metretas duas, vel tres, Patrem, et filium, et Spiritum sanctum: et [g 2Kb] quosdam quidem ex Gentibus baptizandis Patris, et Filii tantum scientiam posse capere, quosdam vero capaciores etiam Spiritus sancti: sed ego arbitror, quod qui Spiritum sanctum non 288 capit, neque Filium capiat, neque Patrem. Neque enim baptizari quis [Col. 0906C] potest, nisi in integram atque inseparabilem Trinitatem, quoniam nemo confitetur proprietate naturae esse, ut oportet, Dominum Jesum Christum, nisi in Spiritu sancto (I Cor. XII). Et, nemo vadit ad Patrem, nisi per Filium (Joan. XIV), ut ipse testatur: Nemo venit ad Filium, nisi Pater eum pertraxerit (Joan. VI). [Col. 0907A] Igitur [a 1Kb] qui unam Trinitatis adorandae personam minuerit, denegavit integram Trinitatem. Ergo cum non sit plus et minus in confessione fidei, quae traditur per Christi ministros in sacramento Baptismatis, videamus, hydriae nostrae quas metretas singulae capiant, [b 1Kb] vel binas, vel ternas. Sanctus apostolus Paulus scribens ad Corinthios, inter caetera spiritualium genera virtutum, [c 1Kb] quae aboleri profectu meliorum necesse sit, mansura in aeternum tria haec perhibet, spem, fidem, et charitatem. Manent, inquit, spes, fides, et charitas: tria haec: major autem horum est charitas (I Cor. XIII). Fides est, qua Trinitatem unius substantiae confitemur: spes est, qua resurrectionem carnis, et praemia pro meritis futura speramus: charitas est, qua ita Christum diligimus, ut [Col. 0907B] pro ejus nomine interfici aequo animo patiamur. Sed quia omnes in fide apostolica baptizati, credunt quidem in Trinitatem, et sperant futura, non tamen omnes cum sancto Apostolo ex affectu dicere ausi sunt: Quis nos separabit a charitate Christi? tribulatio? an angustia? an persecutio? an fames? an nuditas? an periculum? an gladius (Rom. VIII)? idcirco quaedam hydriae nostrae binas metretas capiunt, quaedam vero etiam ternas. Largiatur autem Dominus Jesus dives in omnes, et super omnes qui invocant eum, ut ternas metretas, perfecti in charitate ejus, etiam sine aperto persecutionis praelio capiamus; ut in dilectione Dei paratis mentibus ad omnem praesentium poenarum tolerantiam, [d 1Kb] constantes possimus ex occulti certaminis triumpho illustrem coronam [Col. 0907C] victricis conscientiae promereri. Ergo postquam beatissimi Apostoli (Act. II, VI), fidelium ministrorum functi officio, repleverunt hydrias credentium populorum [Col. 0908A] aqua venerandi Baptismatis, et Dominus Jesus invisibili virtute hanc aquam convertit, in vinum, ita ut baptizati ab illis, confestim divini Spiritus in se 289 operantis saporem repentina linguarum gratia testarentur; ex quibus prior Stephanus martyr [e 1Kb] plenus gratia et veritate faciebat signa, et prodigia magna in populo, in nomine Domini nostri Jesu Christi. Tunc ait ipse Dominus Jesus iisdem ministris: Haurite nunc, et ferte architriclino. Et tulerunt. [f 1Kb] Ut autem gustavit architriclinus, inquit, ex aqua vinum factum, et nesciebat unde esset, ministri autem sciebant, qui hauserant aquam; vocat sponsum architriclinus, et dicit ei: Omnis homo prius vinum bonum ponit, et cum inebriati fuerunt, id quod deterius est: tu servasti bonum vinum usque modo (Joan. II). [Col. 0908B] Explanemus primum facti ipsius historiam, et ita ad propositam rationem spiritualis intelligentiae redeamus. Nuptiae apud Judaeos cum fierent, unus (quantum traditione comperimus) dabatur de sacerdotali ordine, qui morem disciplinae legitime gubernaret, pudorisque curam gereret conjugalis; simul etiam conviviorum apparatui ministros, atque ordinem dispensaret, et [g 21Kb] pro hoc officio architriclinus, id est triclinii praepositus, dicebatur. Huic ergo gustum vini ex aqua facti jubentur conviviorum ministri portare. Gustat architriclinus nesciens unde esset; et, vocato sponso, laudat ei saporem vini usque in illud temporis reservati. His omnibus gestis probatur virtus Salvatoris in hoc etiam signo non phantasma fuisse, sed veritas; quando praepositus [Col. 0908C] convivii non modo vinum, sed et bonum vinum testatur esse quod ei gustandum ministri, Domino jubente, portaverunt. Jam nunc [h 1Kb] ad spiritales [Col. 0909A] lineas recurrentes, quis iste sit architriclinus advertamus. Architriclinum puto esse beatissimum Moysen, virum de tribu Levi, fidelem Dei dispensatorem in tota domo ejus; qui non solum in illis antiquis nuptiis illius plebis Israel quae repudiari postea 290 meruit, praepositus fuit, sed etiam in istis quae celebrantur in Gentibus. Quis enim nostrum sine architriclino Moyse discere potuit, quoniam Dominus Deus noster, Deus unus est, et non dii? Et [a 1Kb] ne absolutum putes esse quod dicitur unius Deitatis, ab ipso ibi Trinitas praedicatur siquidem Dominum dicit Deum et Dominum. Non enim simpliciter dixit: Audi, Israel, Deus tuus unus est: sed quid? [b 1Kb] Audi, Israel, Dominus Deus tuus Dominus unus est (Deut. VI); hoc est dixisse, unus [Col. 0909B] est in Trinitate Deus, una est Divinitas, ac dominatio Trinitatis, manente vera distinctione subsistentium personarum. Sicut etiam [c 1Kb] duae alae Seraphim, imaginem gerentes tam Legis et Prophetarum, quam veteris et novi Testamenti, [d 1Kb] hymnum referunt adorandae Trinitatis, et jugiter clamant: Sanctus, sanctus, sanctus, Dominus Deus Sabaoth. Dominus, non Domini (Is. VI): neque enim recipit pluralem numerum, Patris et Filii, et Spiritus sancti una eademque Divinitas. Deinde quis nostrum, ut dixi, sine architriclino Moyse cognoscere valuit, quod in principio fecerit Deus coelum, et terram, et mare, et omnia quae sunt in eis; et unde homo figuratus sit vir, unde etiam femina, ex quibus universa generis humani propago multiplicata [Col. 0909C] noscatur? Deinde quae fuerit prima indulti beatitudo paradisi, [e 1Kb] quod exordium culpae hominis Deum provocantis offensa; denique quaenam generationes fuerint justorum, quaeve iniquorum; et cur, vel quando diluvium, et caetera quae in Lege scripta sunt Moysi, acciderint; et, ut breviter dicam, [f 1Kb] cujus nostrum anima divino Amori, et Sponso coelesti Christo conjungi promeruit, sine hujus architriclini apparatu? Ipse enim Moyses, qui praenuntiaverat adventum Christi populo Israel, dicens: Prophetam suscitabit Dominus Deus noster de fratribus vestris, sicut me: illum audite per omnia quaecumque locutus fuerit ad vos. Erit autem omnis anima, quaecumque [Col. 0910A] non audierit Prophetam illum, disperiet de plebe (Deut. XVIII). At ubi vidit, illos contra Christum, quem praedicaverat, repugnare, contulit se ad Gentes, et una cum sanctis Apostolis exprobrat populo Judaeorum: Vobis oportebat, 291 prius annuntiari verbum Dei, sed quoniam respuistis illud, et indignos vos judicastis aeterna vita, ecce convertimur ad Gentes; sic enim mandavit nobis Dominus (Act. XIII): [g 1Kb] Posui te in lucem Gentium, ut sis ad salutem usque ad ultimum terrae (Is. XLIX). Ergo posteaquam de aqua vinum fecit in nobis Dominus Jesus, ut ostenderet, sicut ait Apostolus, divitias gloriae suae in vasa misericordiae (Rom. IX); [h 1Kb] et baptizatos quosque sancti Spiritus sapore condivit, aquam legalis litterae per corda credentium convertens [Col. 0910B] in sapientiam spiritualem; tunc ait ministris: Haurite nunc, et ferte architriclino (Joan. II). Hauriunt Apostoli de hydriis baptizatorum Gentilium Evangelici vigoris [i 1Kb] spiritalem saporem simul et gratiam: saporem in fide, gratiam coloris in opere: unum sentitur, alterum cernitur; et portant ad Moysen. [j 1Kb] Quis enim sacerdotum ministrantium Christo, non omnem novi Testamenti sapientiam cum Lege conferat Moysi: quod ipsum Dominum et mandasse audiat, et fecisse perspiciat? Nam cum leprosum virtutis suae attactu mundasset, illico cum transmisit ad Legem, dicens: Vade, ostende te sacerdoti, et offer pro emundatione tua munus, quod praecepit Moyses in testimonium illis (Matth. VIII). Gustavit architriclinus occultum Christi a saeculis sacramentum, [Col. 0910C] [k 3Kb] quod aliis generationibus non est agnitum filiis hominum, sicut nunc revelatum est sanctis ejus Apostolis et Prophetis in Spiritu. Esse Gentes cohaeredes, et concorporales, et participes promissionis ejus in Christo Jesu per Evangelium: cujus factus sum ego, inquit Paulus, minister (Ephes. III). Participes igitur factae sunt Gentes per unumquemque Apostolum Evangelicum ministrum, promissionis Dei in Christo: illius nempe promissionis quam priores consecuti sunt ipsi Apostoli, qui postea caeteris ministrarent. Nam cum conversaretur cum illis Christus post resurrectionem suam per dies quadraginta, sicut in principiis Actuum Apostolorum Lucas evangelista [Col. 0911A] testatur: Praecepit eis ne ab Hierosolymis discederent, sed exspectarent promissum Patris, quod a me audistis, inquit; quia Joannes quidem baptizavit aqua, vos autem Spiritu sancto [a 1Kb] baptizabimini non post multos hos dies (Act. I). In Evangelii quoque sui fine ita eumdem Dominum loqui ad ipsos Apostolos memorat: Ecce ego, inquit, mitto promissionem 292 Patris mei in vos: vos autem sedete in civitate, quoadusque induamini virtute ab alto (Luc. XXIV). Quamquam ergo nesciat architriclinus Moyses, ex Baptismatis dono tantam gratiam fuisse collatam, quam non ignorabant Apostoli, qui fuerunt ministri sermonis; [b 1Kb] admiratus tamen saporem Spiritus sancti hydriis inesse Gentilium, laudat sponsi munificentiam, qui tale vinum servaverit Gentibus. Quod vinum [Col. 0911B] anterioribus nuptiis [c 1Kb] Judaei habentes, non ad salubritatem suam biberunt, sed inebriati sunt, et perniciosa gravedine sauciati; [d 1Kb] imbecilliores quippe mentibus, et virtutem divini Spiritus non ferentes: qui autem robustus in fide est, repletus Spiritu sancto, non inebriatur. Ideo enim praeclarum est poculum Dei inebrians (Ps. XXII), quoniam sobrias efficit bibentium mentes divini potus ebrietas; unde Apostolus ait: Nolite inebriari vino, sed replemini Spiritu sancto (Ephes. V). Nam et Stephanus Spiritu sancto plenus, non ebrius, vidit coelos apertos, [e 1Kb] et Jesum ad dexteram Dei (Act. VII). Propterea et beatissimus Petrus ebrietatem detestatus est, dicens (Act. II): Non enim, sicut vos putatis, inquit, hi ebrii sunt, cum sit hora diei tertia, sed hoc est quod dictum est per Joel [Col. 0911C] Prophetam: Et erit in novissimis diebus, dicit Dominus, effundam de spiritu meo super omnem carnem, et prophetabunt filii vestri, et filiae vestrae: juvenes vestri visiones videbunt, et seniores vestri somnia somniabunt (Joel II). Hoc fecit initium signorum Jesus in Cana Galilaeae, id est in possessione Gentium; et manifestavit gloriam suam, et crediderunt in eum discipuli ejus (Joan. II). Nec hoc otiosum est, quod discipuli ait, non Apostoli. Nam ut multitudinem credentium declaret, discipulorum nomen posuit, non Apostolorum. Sunt enim omnes qui credunt, ejus discipuli; sed, ut ait beatus Paulus, numquid omnes Apostoli (I Cor. XII)? Studeamus nunc, et precemur, charissimi, ut post hoc initium signorum quod fecit Dominus [Col. 0912A] Jesus, dando Spiritum Sanctum in cordibus nostris, caetera quoque in nobis perficiat signa virtutum; alii datur enim sermo sapientiae, alii verbum scientiae secundum eumdem Spiritum: alii fides in eodem Spiritu: [f 1Kb] alii sanitas in uno Spiritu: alii operatio virtutis, alii discretio spirituum, 263 alii prophetia, alii genera linguarum, alii interpretatio sermonum. Haec autem omnia operatur unus et idem Spiritus, dividens unicuique prout vult (I Cor. XII). Has igitur habentes promissiones, charissimi, mundemus nos ab omni inquinamento carnis, perficientes sanctificationem spiritus [g 1Kb] in timore Dei (II Cor. VII). Sanctum vero Spiritum idcirco ex propriae auctoritatis arbitrio distribuere munera coelestium gratiarum praedicavit Apostolus dicens: Haec omnia operatur unus [Col. 0912B] atque idem Spiritus, dividens unicuique prout vult, et non prout jubetur (I Cor. XII); ne quis inimica persuasione suspicari audeat in illa Trinitatis adorandae substantia aliquid esse subjectum, vel minus potens, vel sibimetipsi contrarium; cum sit Patris, et Filii, et Spiritus sancti, una in omnibus et voluntas pariter, et potestas per omnia saecula. Amen.



SERMO X. IN EXODI LECTIONE OCTAVUS.

Explicitis hic quae proposueram disserenda, tam de Exodi quam de Evangelii lectione, congruens aliquid diei Dominico reservavi, quod Deus in postrema parte illius lectionis ubi primum legem paschae annuntiat, scribitur praecepisse. Nam post [h 1Kb] interminationem [Col. 0912C] quam dixerat: Omnis qui manducaverit fermentatum a primo die usque in septimum diem, disperiet anima illa ex Israel (Exod. XII, 15): et adjecit dicens: Et primus dies vocabitur sanctus, et septimus dies vocatus sanctus erit vobis: omne opus servile non facietis, praeterquam quod faciendum erit omni animae (Ibid., 16). Primum diem saeculi esse Dominicum diem, dies sabbati septimus probat, in quo requievisse perhibetur Deus, dicente Scriptura: 294 Et benedixit Deus diem septimum, et sanctificavit eum, quia in eo requievit ab omnibus operibus suis, quae caeperat Deus facere (Gen. II). Caute loquitur Scriptura divina, non absolute dicens, requievisse Deum ab operibus suis, sed ab operibus quae coeperat [Col. 0913A] Deus facere, ne omnipotentem, et imperio sermonis cuncta facientem, laborasse existimes, [a 1Kb] cum requievisse audis; sed ut intelligas quod perfectis omnibus hujus mundi rebus, a quibus requievisse, id est cessasse, describitur, alia voluntati suae placita operari non desinat: sicut testatur in Evangelio Dominus Jesus dicens: Pater meus usque modo operatur, et ego operor (Joan. V, 17). Requies igitur Dei, non laboris remedium, [b 1Kb] sed coeptorum finis est operum; siquidem postquam perfecit mundum, opus suum regere non desistit. Ipsius enim nutu omnium rerum natura cursum suum vel jussa peragit, vel prohibita subtrahit. Nam in diebus sancti Noe (Gen. VIII et IX), ipsius providentia pollutum variis iniquitatibus mundum vel cataclysmo [Col. 0913B] delevit, vel post diluvium reparavit. Ipse super quatuor urbes Sodomorum, ubi masculi in masculos turpitudines exercebant, sulphur et ignem de coelo (Gen. XIX) contra morem pluit, ut quos ardor illicitus, [c 1Kb] ad expugnandum ipsius naturae morem succenderat, igneus imber exstingueret. [d 1Kb] Ipse genus patriarchicum delegit ex Gentibus, populum scilicet Hebraeorum; pro cujus libertate, Aegypti regnum novem plagis afflictum, decima interemit (Exod. XII, XIII, XIV, XV). Ipse divisit Rubrum mare; quando in murorum firmitatem liquentis elementi unda diriguit, gelaverunt enim, tamquam murus, aquae: gelaverunt fluctus in medio maris, sicut testatur in Exodo (Exod. XV) fides illius Cantici triumphalis. Ipse ergo, inquam, divisit mare Rubrum, quod a Graecis nuncupatur [Col. 0913C] Erythraeum; ut et plebi suae transitum, et persequentibus foveam praepararet. Egressis namque Israelitis per fundamentum maris sicco vestigio, et Aegyptiis omnibus eodem meatu post illos properanter ingressis, confestim proprium liquorem stupentibus aquis, Deus qui abstulerat, reddidit, et [Col. 0914A] armatas acies equitum, ipsumque Pharaonem pariter cum quadrigis curruum, totoque exercitu, undis obruentibus, enecavit. Aquarum muri, qui credentem populum tuiti fuerant, hostilem manum propria ruina prosternunt. [e 1Kb] Ipse pluit manna cibum (Exod. XVI) 295 suis cultoribus in eremo, qui ignem pluerat nefando sacrilegio criminosis: ipse pluit manna placidus, qui flammam pluerat indignatus. Sed quoniam singula per ordinem replicare [f 1Kb] propositus primi, ac septimi dierum tractatus non capit, necessaria brevitate praeteriens, pauca perstringam Ipse disrupit petram, et fluxerunt aquae (Ps. LXXVII) tot millibus hominum sitientibus in deserto (Exod. XVII), prostravit infinitos adversariorum populos, plurima inimicarum gentium regna delevit. Jordanem [Col. 0914B] quoque siccavit fluvium, ut credentem populum in terram repromissionis induceret. Ipse Jordanem siccavit fluvium (Jos. III, IV), qui arentem petram, fluminis verterat in liquorem: A facie enim Domini mota est terra, a facie Dei Jacob. Qui convertit solidam petram in stagnum aquae, et rupem in fontes aquarum (Ps. CXIII). Deinde Legem quam dederat in Sina, constituit in Sion, auxit in Jerusadem; et post offensam dilecti populi, eamdem porrexit ad Gentes. Nam postquam veniens in hominem Dei Filius, per quem haec omnia facta sunt, et sine quo factum est nihil (Joan. I), ab ipsis suis quondam filiis quos protexerat, et exaltaverat, non solum repulsus est, verum etiam crucifixus, clamat utique per Prophetam: Filios genui, et exaltavi, ipsi autem [Col. 0914C] me spreverunt. Agnovit bos possessorem suum, et asinus praesepe domini sui, Israel vero me non cognovit, et populus me non intellexit (Is. I); [g 2Kb] tamquam si diceret, quoniam cognoverunt olim bruta animalia Gentilium populorum regnatorem coeli, suumque possessorem, ac Dominum, humanorum [h 1Kb] peccaminum [Col. 0915A] pannis indutum, et in angusto Judaeae praesepio (Luc. II) collocatum, Israeliticus vero 296 populus liberatorem suum [a 1Kb] non voluit agnoscere: Auferam, sicut praedictum est, ab Judaea, et ab Jerusalem, validum et validam. Verbum utique incarnatum; virtutem panis, et virtutem aquae, virtutem cibi coelestis, et virtutem aquae regenerantis; et prudentem quinquagenarium, jubilaeum scilicet remissionis annum; et sapientem architectum (Is. III), Spiritum videlicet sanctum, per quem mihi aedificem Ecclesiam novam ex Gentibus. Ab tulit enim Dominus cuncta salutarium munera dona, vel quae tribuerat, vel quae promiserat Judaeis ingratis; et contulit ad fidem suam prompto servitio ex omni natione conversis. Quando ergo requievit Dominus, qui semper est operatus, quem ex paucis [Col. 0915B] operibus ejus quae transiens memoravi, [b 1Kb] certissime certi sumus semper operatum, et quotidie operari perspicimus? Nam quod elementa tam coelestia, quam terrena, humano generi serviunt, ipsius opus est. Quomodo enim non contemnerent exiguum terrenumque hominem, nisi Creatoris sui imperio obedirent? Nos ipsi etiam [c 1Kb] quod nascimur, quod haec ipsa opera Domini ex parte novimus, quod vivendo vitam quaerimus, quod futurorum spem gerentes pie conversamur et loquimur; Dei, inquam, Dei sunt opera. Cujus pietatis et hoc ingens opus est, quod etiam malos atque incredulos patienter sustineat, clementer exspectet, et, si poenituerint, sicut misericors pater amplectatur. Requievit plane tunc etiam Dei Filius ab omnibus operibus suis quae coeperat Deus facere, quando consummatis [Col. 0915C] mirabilibus universis, [d 1Kb] et impleto sexto die omni opere Passionis, die septima, id est die sabbati, requievit sepultus. Sed quoniam Dei operosa quies est, ipsa requies otiosa esse non potuit. Nam corpore [e 1Kb] in sepulcro seposito, divinitas cum anima hominis ad inferna descendens, vocavit de locis suis animas sanctorum, quorum corpora surrexisse Matthaeus evangelista testatur dicens: Et multa corpora sanctorum dormientium surrexerunt; [Col. 0916A] et exeuntes, inquit, de monumentis post resurrectionem ipsius, intraverunt in sanctam civitatem, et multis apparuerunt (Matth. XXVII). Descendisse autem Salvatoris animam ad inferos visitandos, non solum beati Petri Epistola (I Petr. III), verum etiam beati Davidis prophetia testatur, cum dicit: Quoniam non derelinques animam meam in inferno, nec dabis sanctum tuum videre corruptionem (Ps. XV). Filius enim Dei non idcirco cum suscepti hominis anima ad inferos descendit, 297 ut eam in inferno relinqueret, sed ut plurimas resurrecturis sanctorum corporibus animas revocaret. Ob hoc namque is qui in forma Dei semper erat, formam servi suscipiens, suscepit et crucem; ut die tertia resurgendo exceptam triumpharet mortem, quam perpeti omnino vitae Dominum [Col. 0916B] non liceret. Ergo quoniam post Passionem suam Dominus Jesus, illucescente Dominica, a mortuis erat resurrecturus, et primam sanctitatem primo resurrectionis suae diei collaturus; ideo Lex antiqua praenuntiat, et primus dies, inquit, vocabitur sanctus, et dies septimus vocatus sanctus erit vobis (Exod. XII, 16.) Primum diem resurrectionis vocandum perhibet sanctum, septimum jam vocatum futurum dicit sanctum; septimum millesimum scilicet annum, de quo ait Propheta ad Dominum: Quoniam mille anni ante oculos tuos sicut dies unus (Ps. LXXXIX). Ita Igitur [f 1Kb] in primum diem resurrectionis Christi omnis erat transferenda festivitas, ut septimi diei exspectanda nobis esset et requies simul, et sanctitas; cum dicitur, primus dies vocabitur sanctus, statimque adjicitur, [Col. 0916C] et dies septimus vocatus sanctus erit vobis. Omne opus servile non facietis, praeterquam quod erit faciendum omni animae (Exod. XII). [g 1Kb] Quotquot enim primum diem, id est Dominicum diem, nuncupamus sanctum, credentes eum sanctificatum resurrectione Domini Jesu; exspectamus etiam illum vere sanctum diem, [h 1Kb] septimi millesimi anni diem, qui adveniet post istos sex dies, sex millium videlicet annorum saeculi, quibus eompletis [i 1Kb] requies erit vere [Col. 0917A] sanctis, et fideliter credentibus in resurrectione Christi. Nam nulla erit ibi pugna contra diabolum, qui tunc utique detinebitur suppliciis religatus; nullum certamen contra vitia corporis, [a 1Kb] quod jam concupiscentiis obnoxium non erit. Nam 298 spiritale resurget corpus, ut Apostolus ait: Quod seminatur in corruptione, surget in incorruptione: quod seminatur in contumelia, surget in gloria; quod seminatur in infirmitate, surget in virtute; quod seminatur corpus animale, surget corpus spiritale (I Cor. XV). Et iterum post pauca idem beatissimus Paulus: Oportet, inquit, corruptibile hoc induere incorruptionem, et mortale hoc induere immortalitatem. [b 1Kb] Cum autem mortale hoc induerit immortalitatem, tunc fiet, inquit, sermo qui scriptus est: Absorpta est mors in victoria. [Col. 0917B] Ubi est, mors, victoria tua? ubi est, mors, aculeus tuus (Ibid., 3)? Et quis iste sit mortis aculeus, ipsius beati Apostoli cohaerens aperit sermo: Aculeus autem mortis peccatum: virtus autem peccati lex est (I Cor. XV, 56). Aculeus quidem mortis peccatum, charissimi, quia per peccatum mors: virtus vero peccati Lex, quoniam sine Lege peccatum mortuum est. Peccatum enim non imputatur cum Lex non est. Nam neque Adam fuisset mortuus, quod de fructu illius arboris manducavit, nisi contra vetitum manducasset, legem mandati contemnens: neque hodie aliquis reatum peccati incurrit, si eum non adstringat aut naturalis lex, aut mandati lex, aut litterae Lex. Naturalis lex est illa qua Gentes Legem litterae non habentes, naturaliter ea quae Legis sunt [Col. 0917C] (Rom. II), faciunt; quia rationabilis animae humanae natura, ut Creatorem suum sentiat, ut proximum non laedat, ut non faciat quod pati non vult, naturali quadam lege intelligit; unde inexcusabilis est omnis homo qui vel auctorem suum negat; vel facit malum quod per legem naturae non ignorat esse malum. [c 2Kb] Iterum lex mandati est: Ab omni fructu ligni [Col. 0918A] quod est in paradiso ad escam, edes: ab isto autem non edas (Gen. II); et quaecumque ante Moysen verbo tantum Dominus praecepisse cognoscitur. Lex litterae est: Non occides, non moechaberis, non falsum testimonium dices (Exod. XX), et caetera quae [d 1Kb] transacto jam dimidio numero annorum saeculi, ideo per Legem litterae prohibentur, ut negligenti homini vel 299 naturalem legem, vel mandati legem, scriptum Legis commonitorium traderetur, et haberet oblivio paedagogum, dissimulatio compulsorem; dicente Apostolo: Quoniam Lex paedagogus noster fuit in Christo (Galat. III). Lex autem sive naturae, sive mandati, sive litterae, tunc dominatur homini, quando aetas ejus capax esse coeperit Legis. Et hinc est illud quod apostolus Paulus ex Judaeis parentibus [Col. 0918B] natus, Hebraeus quippe ex Hebraeis, ait: Ego autem vivebam sine Lege aliquando, ut ostenderet [e 1Kb] solam infantiae aetatem sine Lege vivere, quae nondum capiat Legem; sed mox ubi venit Lex, inquit, peccatum revixit: ego autem mortuus sum (Rom. VII); hoc est dixisse, peccatum, quod erat ignoranti mortuum, vivere intelligenti coepit: et ego qui vivebam prius sine Lege, factus sum morti obnoxius, nisi declinavero peccatum, quod jam mihi intelligenti mortem generat: et incipit mandatum quod mihi ad vitam datum est, hoc esse ad mortem. Ille ergo septimus millesimus annus (ut ad propositum caput redeam) ipse erit vere beatissimus dies, quando agonis hujus quem nunc patimur, desinente conflictu, optatam victores requiem capient, ac felici [Col. 0918C] otio perfruentur, [f 1Kb] nullum servile opus ibi, id est nullum peccati opus facientes; quia qui facit peccatum, servus est peccati, ut ait Salvator (Joan. VIII); sed hoc plane solum facient quod faciendum erit omni animae sanctae, scilicet ut copulati agminibus Angelorum, perpetuos hymnos et gratiarum actiones Domino nostro referant in aeternum. Sane [Col. 0919A] juxta historiae rationem, praeceptum Judaeis fuerat, [a 1Kb] ut diebus sabbati ab omni opere peccati quiescerent, et ea solum quae animae congruebant, exercerent: sed quoniam, hac salutari observatione neglecta, omnem sabbati legem ad otium, luxuriamque contulerant, [b 1Kb] palam est, unde odisse se Deus (Is. I) jam non sua, sed illorum sabbata contestatur. In evangelicis lectionibus fraternitati vestrae [c 1Kb] frequenter exposui, ubi 300 Salvatorem sabbatum violasse, Judaei vecordes incusant, quem nos implevisse magis legem sabbati, ipsorum operum quae sabbatis celebravit, evidenti probatione docuimus, non aliunde instructi, nisi ex ipsa Lege, quam pariter legimus cum Judaeis. Scriptum est enim: Una Lex erit indigenae, et advenae (Exod. XII, 49). Indigenae [Col. 0919B] procul dubio Judaei erant, patriarcharum cives, et Prophetarum: advenae autem, qui graeco sermone appellantur nos utique eramus Gentes, ut ait Apostolus, peregrini, atque hospites Testamentorum, et promissionis eorum, spem non habentes, et sine Deo in hoc mundo (Ephes. II). Sed postquam credidimus, dicit nobis idem beatus Paulus: Jam non estis hospites, et advenae, sed estis cives [Col. 0920A] sanctorum, et domestici Dei (Ibid.). Una ergo nobis cum Judaeis est Lex; sed illi eam carnali sensu excipiunt, nihil ibi spiritalis intelligentiae requirentes; nos vero in ea Christum reperimus, in quo sunt omnes thesauri sapientiae et scientiae coelestis absconditi (Coloss. II). Denique in hac etiam lectione Exodi quae ordinem celebrandae paschae disponit, [d 1Kb] verum Dei Agnum cum omnibus mysteriis vitae nostrae invenimus, [e 3Kb] ipsum cognoscentes Deum verum, et hominem, Dominum gregis, et ovem, [f 2Kb] pastorem simul, et pascua. Misericors enim, et miserator Dominus semetipsum dedit escam timentibus (Ps. CX). Nam totius observantiae veteris Legem, per gratiam Filii Dei, in veritate novi Testamenti cognovimus esse completam, probantes, quomodo paschae lex, quae [Col. 0920B] per Moysen fuerat data, [g 1Kb] gratia, et veritas per Jesum Christum facta est (Joan. I); cui omni honor, virtus, et gloria cum Patre, et cum Spiritu sancto, per omnia secula. [h 1Kb] Amen.



SERMO XI. [i 10Kb] DE DIVERSIS CAPITULIS PRIMUS. De Paralytico.

301 Memini, me superiore tractatu sanctae dilectioni [Col. 0921A] vestrae pollicitum, quod, adjuvante Domino, plenius explanaturus essem, quam ob causam unum se opus fecisse Dominus testaretur: unde plebs ignavissima Judaeorum [a 1Kb] scrupulum passa (Joan. VII), et iniquissimo furore succensa, benedictionis datorem maledictis blasphemis pulsavisset, dicens: Daemonium habes: quis te quaerit interficere (Ibid)? et insuper vitae Dominum, necis tradere supplicio cogitaret. Probavimus quidem [b 1Kb] istius Evangelistae testimonio, non unum, sed multa, et innumerabilia a Christo fuisse opera celebrata. Sic enim in fine libri conscribit: Sunt autem et alia multa quae fecit Jesus, quae si scribantur per singula, arbitror nec ipsum mundum capere eos libros [c 1Kb] qui scriberentur, posse (Joan. XXI). Sed fortasse dicat studiosus auditor: [Col. 0921B] In primis partibus Evangelii loquitur Dominus, Unum opus feci, et omnes miramini (Joan. VII): in subsequentibus ille virtutum cumulus celebratur, et idcirco [d 1Kb] nihil quaestionis super hoc videtur esse relietum. Verum ego ab isto sermone superiora libri hujus 302 dicta recensens, invenio plurima usque in hunc locum Evangelii [e 1Kb] Christum Deum nostrum miranda opera confecisse. Jam Nathanaelem viderat, priusquam sub ficulnea constitutus a Philippo vocaretur: jam liquorem simplicissimum perlucentis aquae in colorem saporemque vini, sua potestate converterat: jam reguli filium morientem coelestis medicus, prius quam visitaret, dum rogaretur, verbo sanaverat. Jam Samaritanae illius mulieris vitia occulta prodiderat, et confessam spirituali fonte [Col. 0921C] mundaverat (Joan. I, II, IV): jam paralytici membra per triginta et octo annos emortua, unius vocis praecepto curaverat (Joan. V), vel potius reformaverat. Jam quinque millium hominum famem quinque panibus hordeaceis, et duobus piscibus, satiaverat (Joan. VI), majore miraculo convivium solvens. Amplior enim cibi appositi quantitate reliquiarum cumulus invenitur, tot populorum famelicis cohortibus satiatis. Jam mare pedibus ambulaverat (Ibid. 19), ita ut plantas gradientis tumens unda non tangeret. [Col. 0922A] Sed in catalogo isto virtutum, adhuc unum fecerat opus, [f 1Kb] quo frementi contra se imperito populo Judaeorum, quasi verisimilem saeviendi aditum dedisse videbatur, quod scilicet paralyticum curasset in sabbato (Joan. V, 10), cum Lex otium sabbati imperasset. Itaque Christus, qui Legem veterem non solvere venerat, sed implere (Matth. V), tamquam violati sabbati reus, insectationem perpetitur Judaeorum. Cogor hoc loco, fratres charissimi, omissa praesenti lectionis serie, rationem sabbati explanare, ne justa credatur fuisse contra justum persecutio iniquorum. Nam paralyticus ille qui die sabbati a Christo curatus esse memoratur, ideo calumniam patitur a Judaeis, quod ipsa die qua sanatus fuerat, lectum suum portare videretur. Sabbatum est, inquiunt, [Col. 0922B] et non licet tibi portare grabatum tuum (Joan. V, 15). Respondit curatus: Qui fecit me sanum, ille mihi dixit: Tolle grabatum tuum, et ambula. Et in subsequentibus: Jesus est, inquit, qui fecit me sanum. Rudis adhuc ex infirmitate Judaica, sed jam gratus de salubritate recepta, quoniam non praevalet calumniantibus facti praestare rationem, praecepti atque operis demonstrat auctorem. Qui fecit me sanum, ille mihi dixit: Tolle grabatum tuum, et ambula; et adjecit: Jesus est, inquit, qui fecit me sanum (Ibid): vel, filius David est, qui fecit me sanum: vel, filius Joseph, qui fecit me sanum. Haec enim nomina usitata erant 303 in populo [g 1Kb] Judaeorum tunc temporis de Christo Domino Salvatore. Sed quid? Jesus est ait, qui fecit me sanum; sciebat enim, utpote Hebraeus, nomen [Col. 0922C] Jesu ex virtute descendere sanitatis. Salvator siquidem dicitur Jesus, sicut declarat Angelus, cum per somnium de Christo loquitur ad Joseph: Vocabis, inquit, nomen ejus Jesum: ipse enim salvum faciet populum suum a peccatis eorum (Matth. I). Ille ergo, inquit, me fecit sanum cujus et nomen salus est. Et [h 1Kb] quomodo poterit salus praescripta lege prohiberi ne salvet, aut sabbatorum conditione immutari ne salus sit? Videamus tamen, fratres charissimi, si vel ipsa Lex, otio sabbati salutis opus exclusit. Sex, [Col. 0923A] inquit, diebus facies opera tua, septimo autem die [a 1Kb] sabbatum est Domini Dei tui (Exod. XX). Non facies in eo [b 1Kb] ullum opus tuum nisi quod fit pro omni anima. Proclivum est ex voluntate humanum genus, et maxime Judaeorum, ad carnalia opera, [c 1Kb] potius quam divina; et idcirco constitutus est unus in hebdomade sabbati dies, in quo a carnalibus cessare cogerentur, et vacare solum divinis. Nam [d 1Kb] neque cibum coquere, neque iter facere in sabbato concedebatur, ne quis, sub praetextu necessitatis humanae, praeponeret terrena divinis. Verum posteaquam Judaei, neglectis spiritualibus negotiis, quae pro animae salute Dominus agenda praeceperat, [e 1Kb] omnia legitima sabbati ad otium, luxuriamque contulerant, clamat ad eos continuo Dominus per Prophetam: [Col. 0923B] Neomenias vestras, et sabbata vestra, et diem magnum non sustineo: jejunium, et ferias vestras, et dies festos vestros odit anima mea (Isai. I). Sabbata, inquit, vestra, non mea; non enim sunt mea quae geritis. Meum jejunium, et mea sabbata, quae ego servanda praecepi, jejunare jubent a vitiis, cessare ab operibus malis, [f 1Kb] et bonis actionibus inhaerere. At 304 e contrario vestra sabbata, vestraque jejunia, et litibus inquieta sunt, [g 1Kb] et illecebris, et luxuriis plena. Ipse ergo Legis dator in homine veniens, [h 1Kb] cum operaretur pro omni anima opera salutis (in sabbato enim docebat quod provida ratione praeceperat), nec destruebat Legem, sed potius adimplebat [Col. 0924A] Legem: scriptum est enim. Non facies ullum opus tuum in sabbato: tuum, inquit, opus, id est humanum (Exod. XX). Et adjicitur, nisi quod fit [i 1Kb] pro omni anima, id est ad salvandam animam. Ideoque legimus priores justos in Lege, pro salute animarum sabbatis operatos. Septem diebus Jesus filius Nave, jubente Domino, circuivit civitatem Jerichon, cum Levitis, et sacerdotibus Arcam portantibus Testamenti; et [j 1Kb] cadunt hostiles muri nutu divino, ut animae Judaeorum de belli discrimine liberentur (Jos. VI). In septem vero diebus etiam sabbatum numerari, a quolibet die computare incipiens, deprehendes. Itaque cum dicitur, Jesus est qui fecit me sanum (Joan. V), admonentur Judaei ex nominis communione, opera non condemnare similia. Ideoque [Col. 0924B] Christus Dominus, cum aut aridam manum, aut hydropem, aut paralysim curaret in sabbatis, tamquam vere Dominus sabbati, rem suam Legis suae testimoniis tuebatur, dicens ad Judaeos: [k 1Kb] Licet sabbatis benefacere animali; animam salvam facere, an perdere (Matth. XII)? In hunc sensum Legis, ut arbitror, quem supra exposuimus, eos introducere volens; simulque exprobrans quod non intelligerent [l 1Kb] quid esset opus suum, et, nisi quod fit pro omni anima (Exod. XX). Operatur ergo pro salute animae Christus in sabbato; et operatur in sabbato, et implet Legem, dum conditionem interpretatur Legis, dum operum 305 differentias illuminat, dum facit, [m 1Kb] quae [Col. 0925A] Lex de sabbati feriis excepit, dum ipsum sabbati diem benedictione sua sanctificatum, beneficiis suis efficit sanctiorem. Nam divina in eo praesidia omni animae credenti largitus, opera debita sabbato reddidit. [a 1Kb] Ut autem ostenderet Judaeis, eumdem se semper operatum fuisse cum Patre, qui tunc etiam operaretur in carne, ait illis: Pater meus usque modo operatur, et ego operor (Joan. V, 17). Et [b 1Kb] propterea inique magis persequebantur eum Judaei, quia non solum solvebat sabbatum, sed quia et Patrem suum dicebat Deum [c 1Kb] , aequalem se faciens Deo (Ibid., 18). Evidenter docuit beatus Evangelista, aequalem Deo Patri esse eum qui verus Filius ejus sit proprietate naturae. Licet ergo veterum documenta praecesserint, [d 1Kb] nihil tamen hujusmodi assertionis Dominus gestivit [Col. 0925B] opponere: ne, quoniam rara sunt et antiqua; vel incerta apud quosdam, vel fortuita crederentur: sed quotidianis, et usitatis exemplis eos repercutere magis voluit, unde se justissime vel refutatos negare omnino non possent. Unum opus feci, inquit, et omnes miramini (Joan. VII, 21). Quod illud opus? quia paralyticum curavi in sabbato. Et adjecit: Propterea Moyses dedit vobis circumcisionem, [e 1Kb] non quia ex Moyse, inquit, circumcisio, sed ex Patribus: id est ex Abraham, qui primus circumcisus est (Gen. XVII), et ex caeteris Patriarchis. Et in sabbato, inquit, circumciditis hominem. Si circumcisionem, inquit, accipit homo die sabbati, ut non solvatur lex Moysi, mihi indignamini quia totum hominem sanum feci in sabbato? Nolite judicare secundum faciem, sed [Col. 0925C] justum judicium judicate (Joan. VII, 22); tamquam si diceret: Praecepit Lex hoc solum quod pro anima est, opus faciendum in sabbato. Et de circumcisione eadem Lege praecipitur, quod quicumque non circumciderit octava die nativitatis [f 1Kb] omne masculum, [Col. 0926A] eradicabitur anima illa de populo suo. Ergo pro anima est quod sabbatis circumciditis hominem: pro anima est itidem quod et ego hominem totum sanavi in sabbato: [g 1Kb] licet ergo pro anima opus fieri in 306 sabbato bonum. Quod si me in isto opere violasse sabbatum judicatis vosmetipsos indesinenter violati sabbati reos esse decernitis. Nolite judicare secundum faciem, sed justum judicium judicate (Joan. VII, 24). Tam rationabili patientia vincit inimicos Dominus noster Jesus, qui utique in hunc mundum, ut patiendo vinceret, a Patre descenderat. Sed consideremus breviter postremi hujus dicti virtutem. Nolite, ait, secundum faciem judicare, sed justum judicium judicate. Generalis, ut opinor, ista sententia est, retinendae aequitatis magistra, omnibus [Col. 0926B] posita, multis nota, paucis dilecta. Praecipitur enim ne hujus saeculi divitum personis adulantes, iniquissimo judicio faveamus incredulis; [h 1Kb] et impios, crudeles, rapaces, luxuriosos, inhonestos, non solum timido silentio nutriamus: verum etiam omni reprehensione dignos, injustis laudibus praedicemus, vel, quod est omni foeditate deformius, turpia lucra captantes, alienae pecuniae notabiliter serviamus, Christianae libertatis obliti: neve carnalis cujusquam formae pulchritudine illecti, [i 1Kb] a regione veritatis, rectaeque sententiae, sinistro judicio moveamur, cum de contemnendis opibus scriptum sit: Divitiae si affluant, nolite cor apponere (Psal. LXI); et de negligendo carnis decore, Deus ad Samuelem sacerdotem loquatur, electurum regem de filiis Jesse. [Col. 0926C] Ne admiratus fueris, inquit, proceritatem staturae, vel pulchritudinem vultus eorum, [j 1Kb] quoniam homo videt in faciem, Deus autem videt in cor (I Reg. XVI). [k 2Kb] Et idcirco beatus David minimus, atque contemptus, oleo sanctificato sublimatur in regnum, [Col. 0927A] et se ex humilitate per Dei gratiam ad summum crevisse fastigium dignitatis, peculiari carmine 307 gloriatur, dicens: Pusillus eram [a 2Kb] inter fratres meos, et caetera. Utiliter ergo per omnia Christus ait: Nolite judicare secundum faciem, sed justum judicium judicate (Joan. VII, 24). Et quis nostrum, charissimi, ad singula quae praedixi servanda idoneus invenitur? Beati qui custodiunt judicium, et faciunt justitiam in omni tempore (Psal. CV, 3). Igitur cum generalis, ut supra dixi [b 1Kb] , sit ista sententia, specialiter tamen dirigitur ad Judaeos, qui Christum mirabilia facientem, hominem solummodo ex facie judicabant, Deum vero in virtutibus non videntes. Haereticos etiam Dei Filium blasphemantes, non mediocriter sententia ista contundit, quod humilitatem [Col. 0927B] susceptae carnis intuiti, immensae divinitatis conentur metiri substantiam. Nos autem, fratres, gratia ejus salvati per fidem (Ephes. II, 8), justum judicium judicemus, aequitatem servantes [c 1Kb] in omni actione conversationis nostrae. Est enim rationabilis animae justum judicium, ut eligat Deo magis servire, quam saeculo; ut statuat mandatis Christi obsequi, non diaboli consiliis depravari; ut spiritualibus inhaerere [d 1Kb] decernat studiis, non carnalibus vitiis implicari; et ut aeternam beatitudinem futurorum, brevissimis mundi voluptatibus judicet praeponendam. Recti itaque cordis aequo judicio gradiamur in omnibus praeceptis, et justificationibus Domini, ut possimus vitae aeternae consortium promereri ab ipso Dei Filio simpiterno, cujus omnipotentia [Col. 0927C] cum Patre, et Spiritu sancto, permanet in omnia secula. [e 1Kb] Amen.
[Figure: 4Kb]


SERMO XII. DE DIVERSIS CAPITULIS SECUNDUS. De eo quod ait Dominus Jesus: Nunc judicium est hujus mundi.
[Col. 0928A]

308 Post illam Dei Patris vocem qua glorificatum Filium rursus glorificandum dixerat, ubi Salvator locutus est ad circumstantes turbas, quod proxime disseruimus, hujus testimonium vocis non sui causa honoris, sed nostrae fidei instruendae gratia fuisse delatum; quid statim subsequens idem Dominus adjecerit, textus hujus quae modo decursa est, indicat Evangelicae lectionis. Nunc, inquit, judicium est hujus mundi (Joan. XII, 31). Considerandum puto, fratres charissimi, cujusmodi dixerit tunc imminere judicium. Si de futuro judicio, quo per [Col. 0928B] ignem judicabitur hic mundus, sentiri voluisset, non dixisset nunc est, sed dixisset [f 1Kb] tunc erit: verum quia de praesenti loquebatur judicio, intueri convenit, quod fuerit illud praesens mundi judicium. Numquid in primo adventu suo Christus mundum judicasse existimabitur, quem potius salvasse cognoscitur, sicut ipse testatus est dicens: Non enim misit Deus Filium suum ut judicet mundum, [g 1Kb] sed ut salvetur mundus per ipsum (Joan. III, 17). Et in Evangelio beati Lucae legitur, cum quidam vicus Samariae noluisset suscipere Salvatorem, indigne ferentes Apostoli Jacobus et Joannes, dixerunt ad eum: Domine, vis dicamus ut ignis descendat de coelo super eos, èt consumat eos, sicut Elias fecit? [h 24Kb] At ille indignatus prohibuit (Luc. IX, 54). O ira misericors! [Col. 0928C] Quid ergo est quod ait: Nunc judicium est hujus mundi (Joan. XII, 31)? Judicium, fratres, duplici ratione potest intelligi. Nam et decernentis sententia judicium dicitur, et supplicium patientis dicitur poena: judicium alterum agentis est, alterum patientis. [i 1Kb] Judex facit judicium, reus subit; et est [Col. 0929A] utriusque judicium. Mundum vero cum dicit Scriptura 309 aut facere, aut pati judicium, non elementorum irrationabilium naturas indicat, sed accolas mundi significat: sicuti cum domus Israel dicitur, non parietes, vel tecta, sed homines Israelitae monstrantur. Ergo dominator omnium Christus, post inusitatum sacrae Virginis partum, post adorata munifico magorum cultu cunabula, post multiplicem doctrinam coelestis eloquii, post variarum curationum medelas imperio verbi potentis effectas, post istud praesens testimonium Patris, [a 1Kb] cum esset jam proximus Passioni, sic ait: Nunc judicium est hujus mundi (Joan. XII); tamquam si diceret: Nunc, nunc est hujus mundi judicium, utrum credere eligat post Passionem voluntariam virtute propria [Col. 0929B] resurgenti, ut ex fide salvetur, an cum Judaeis negandum judicet eum Judicem qui negaturus erit proprios negatores, dicens ad illos: Nescio vos: discedite a me in ignem aeternum, operarii iniquitatis (Luc. XIII). Sive magis (et ita sentiendum auctoritate cohaerentis eloquii utilius approbamus), Nunc judicium est hujus mundi (Joan. XII); id est appropinquavit hora ut mundi Creatorem, ac Judicem mundus judicet judicandus. Similiter namque in Evangelio Lucae loquitur ad pontifices, et presbyteros, [b 52Kb] et strategos magistratus templi, qui ad eum comprehendendum venerant: Quasi ad latronem existis cum gladiis et fustibus; cum quotidie vobiscum fuerim in templo, et non extendistis manus super me; sed haec est, inquit, vestra hora, et potestas tenebrarum [Col. 0929C] (Luc. XXII). Potestas tenebrarum quippe hujus mundi est, vel hominum mundanorum, qui in tenebris perfidiae constituti, lumen nolunt aspicere [Col. 0930A] veritatis; et quia Deus hominibus agendi quodcumque velint 310 liberum permisit arbitrium, [c 1Kb] exercent in Christum sacrilegam potestatem. Unde Pilato dicenti: Potestatem habeo crucifigendi te, et potestatem habeo dimittendi te; Dominus ita respondit: Non haberes potestatem, nisi data tibi esset desurper (Joan. XIX.) Denique ut ostenderet Dominus istud quod dixerat mundi judicium, Passionem suam esse; ita copulavit dicens: Nunc judicium est hujus mundi, nunc hujus mundi princeps mittetur deorsum, sive expelletur foras (Joan. XII), [d 15Kb] ut in Graecis exemplaribus legimus. Erat enim Passio Christi expugnatio futura diaboli. Unde sanctus propheta David ad ejus personam loquitur: Ut justificeris in sermonibus tuis, et vincas cum judicaris (Ps. L). Licet autem hic [Col. 0930B] versus et alio sensu possit intelligi, huic tamen satis congruit; nam Dominus Jesus in Passione sua judicatur et vincit, moritur et triumphat. Diabolus autem cur princeps hujus mundi dicatur, advertite. Diabolus hujus mundi princeps usurpatione dicitur, non natura. Etenim seducens humanum genus, ut derelicto Deo ipsum Satanam per simulacra coleret manufacta, principatum violenter tenuit, et exercuit tyrannidem, in tantum ut advenientem verum Principem suum non recognosceret mundus, ipsius quippe diaboli prestigiis obcaecatus. Nam in hoc mundo erat Christus, ut Evangelista testatur, et mundus per ipsum factus est, et mundus eum non cognovit. In propria venit, et sui non receperunt eum (Joan. I). Passus est ergo Dominus se hujus mundi [Col. 0930C] judicio judicari, ad hunc hostem generis humani praecipitandum, sive expellendum, quia utrumque unum esse dignoscitur; [e 1Kb] et qua ratione unum, [Col. 0931A] percipite. Non in planis, atque humilibus habitabat diabolus, [a 1Kb] unde pulsus, ad alium locum credatur absque casu suo transire potuisse; sed cum de sublimitate coelesti expellitur, utique deorsum praecipitatur. Significanter plane in Graeco positum est , id est ejicietur, sive expelletur foras; ut etiam de animis credentium jam coelestibus, tamquam de coelis, nosceretur esse pellendus; ut scilicet, expulso eo, Christus Dominus regnaret in nobis. Quapropter adjecit: Et ego si exaltatus fuero a terra, omnia traham ad me ipsum (Joan. XII). Et quod exaltandum se a terra indubitanter crucis patibulo indicabat, sic interloquentis evangelistae sermo declarat: Hoc autem 311 dicebat significans qua morte esset moriturus. [b 1Kb] Ego cum exaltatus fuero a terra, inquit, omnia [Col. 0931B] traham ad me ipsum (Joan. XII, 33); videlicet quod elevatus in crucem omne saeculum ad suam fidem vocaturus esset. Sed quod ait, omnia traham ad me ipsum, et non omnes; illud significari existimo, quod omnia creaturarum genera quae idolis [c 2Kb] vel immolabantur, vel dedicabantur, Christus ad suam benedictionem revocanda promiserit, suoque nomini consecranda. Necesse est enim, juxta sententiam Pauli apostoli, ut ipsi confiteatur omnis lingua, et subditus fiat omnis mundus Deo (Philipp. II). Deo nempe huic qui ascendit super coelum coelorum ad orientem, ut Psalmista ait (Ps. LXVII); [d 1Kb] huic Deo qui cum ascendit in altum, captivam duxit captivitatem (Ps. LXVII). Cavendum plane nobis, fratres charissimi, [Col. 0932A] ne victoriam Christi, qua diabolum triumphavit, de captivitate ejus nos redimens suo sanguine pretioso, et auferens ei humani generis principatum, nostro vitio irritam faciamus: [e 1Kb] illius tyrannidi per illecebras carnis, ejus crudeli iterum regno nos subjicientes, in contumeliam Redemptoris; unde merito conqueratur increpans, et exprobrans: Quae utilitas in sanguine meo (Ps. XXIX)? [f 1Kb] Sine causa meus pro vobis sanguis effusus est, [g 1Kb] si ita vos geritis, itaque conversemini, ut auctor cupiditatum malarum diabolus iterum principetur in vobis, [h 1Kb] spolia se tanto detraxisse victori, praedo superbus insultans. [i 1Kb] Nam dixit: Persequens comprehendam, partibor spolia, 312 replebo animam meam: interficiam gladio meo, dominabitur manus mea (Exod. XV). Hac [Col. 0932B] de causa nos adhortatur beatissimus Paulus apostolus dicens: Non ergo regnet peccatum in carne vestra mortali, neque exhibeatis membra vestra arma iniquitatis peccato, sed exhibete vos Deo tamquam ex mortuis viventes (Rom. VI). Et alibi iterum: Idcirco enim Christus et vixit, et mortuus est, et resurrexit; ut et vivorum, et mortuorum dominetur (Rom. XIV), utique ut qui vivunt jam non sibi vivant, sed illi qui pro eis mortuus est, [j 1Kb] sed et resurrexit (II Cor. V). Talibus ergo, fratres, instrumentis edocti, omnem nostram vitam Christi servitio mancipemus, cujus regnum cum Patre, et cum Spiritu sancto permanet in omnia saecula. Amen.



SERMO XIII. DE DIVERSIS CAPITULIS TERTIUS. [a 1Kb] Die natali Domini. Contra avaritiam Judae et pro pauperibus.
[Col. 0933A]

Per omnes divini eloquii libros Filius Dei non solum Deus, sed et homo, ac filius hominis praedicatur. [b 1Kb] Et in veteri quidem Testamento praenuntiatur, atque promittitur, in novo autem demonstratur, et creditur; quoniam vetus Lex, ut ait Apostolus (Hebr. X), [c 1Kb] umbra erat futurorum bonorum: illorum quippe bonorum quae compleri noscuntur in Christo, [d 1Kb] quibus homo humani generis, hodie per beatissimam Virginem natus, redintegravit [Col. 0933B] imaginem, venenato [e 1Kb] serpentis morsu corruptam: [f 1Kb] ut cujus opifex a mundi principio fuerat, esset in consummatione saeculi reparator. Quis hanc pietatem digne mirari sufficiat? Quis tantae 313 bonitatis idoneus praedicator existat? [g 1Kb] Quis protestari sufficiat, immensum, et inestimabilem Deum ob nostram vitam fieri voluisse quod homo est, et universarum virtutum coelestium conditorem ad hujus terrenae carnis humilia descendisse? Sic tamen homo pro nobis factus est, ut non desineret esse quod Deus est. Nam licet Verbum caro factum sit, ut evangelista testatur (Joan. I), tamen quia permanet esse quod ante hominem fuerat, additur statim, et habitavit in nobis; quo dicto et habitator ostenditur, [h 1Kb] et habitaculum pariter demonstratur. [Col. 0934A] Sic ergo coepit esse quod prius non erat, ut non desisteret esse quod erat. Hanc omnipotentiam Filii Dei, et hominis, etiam mater Virgo testatur; quae de Spiritu sancto concipiens, ita Deum et hominem, quem pudico utero gestaverat, edidit, ut apud incorruptam tanti nominis matrem, post divinum partum gloriosior integritas permaneret. Divinum recte diximus partum, quia Deus est iste qui per Virginem natus in carne est; dicente Gabriele archangelo ad eamdem: Quod nascetur ex te sanctum, vocabitur Filius Dei (Luc. I). Ex quo enim carnem nostrae fragilitatis assumpsit, idem Filius est hominis qui et Dei; quia non alius ex Maria natus est, quam qui per maternas illapsus aures, uterum Virginis opplevit. [i 1Kb] Sancto videlicet Spiritu ipse formans hominem [Col. 0934B] suum, siquidem sapientia aedificavit sibi domum (Prov. IX): habitaculum quippe corporis nostri jam suum, quo habitaculo indutus est; sine ullo damno integritatis maternae, egreditur. Nam beatissima Maria incorruptibilem pariens, et mater, et virgo est. Haec ad demonstrandum incarnationis Filii Dei mysterium breviter dixerim: nunc ad partem venio illius lectionis Evangelicae explanandam, quae jamdudum fuerat aliis incumbentibus praetermissa. Nam disseruimus (ut meministis) omnem textum lectionis ejus quae coenantem describit in Bethania Dominum, explanantes discubitum Lazari, rationem loci et temporis, Marthae ministerium, sororis ejus obsequium, unguenti virtutem, rationemque crinium quibus Maria [j 7Kb] pretioso myro unctos Christi tersit [Col. 0935A] pedes; et quemadmodum Judas pio, debitoque 314 adversarius obsequio, dum patronus pauperum vult videri, furti reus arguitur: sed illud omisimus, vel potius reservavimus, quid inter hoc locutus fuerit Dominus Jesus. Sine, inquit, eam, sive sinite: [a 1Kb] utrumque enim et in Graecis, et Latinis exemplaribus invenitur; sed magis congruere videtur sensui cum legitur sinite, etc., propter illa quae pluraliter subsequuntur: pauperes enim semper habetis vobiscum. Quaerendum ergo, dilectissimi, quamobrem ad Judae solius verba pluraliter responderit Dominus, Sinite eam, ut in diem sepulturae meae servet illud: Pauperes enim semper habetis vobiscum, me autem non semper (Joan XII; Math. XXVI; Marc. XIV). Admirabilis vere, ac nimium providens Christi patientia! [Col. 0935B] In commune omnibus discipulis loquitur, [b 1Kb] ut ab adversantis Judae contumelia temperet; neque acriter ut in fraudatorem invehitur, sed dissimulato ejus crimine, quem et Evangelista furem noverat, leni monitu universos pariter instruit; docens interim, illud quod Maria fecerat, necessario erga se celebratum fuisse sepulturae mysterio. Caeterum pauperibus largiendi omni tempore, [c 1Kb] iis qui vellent esse posse copiam, quia semper nobiscum sint: [d 1Kb] sibi vero in carne jam non diu a quoquam ministrandum, quia post imminentem Passionem resurgens, continuo susceptum corpus ducturus esset ad coelum. Idcirco autem supradicta lenitate, ac promiscuo monitu, Judae sermones Christus evacuat, ne aut ipsi Judae occasionem [Col. 0935C] excusandi furoris tribueret, aut alicui Apostolorum quidquam scrupuli daret, piam fortasse suspicanti Judae suggestionem; vel certe ne cuiquam postea lecturo, aliquod offendiculum reservaret. Judas enim licet studio fraudis, et odio [Col. 0936A] Salvatoris, sub praetextu pietatis tamen, illa ipsa fallaciae verba deprompserat: Quare hoc unguentum venumdatum non est, inquit, denariis trecentis, et datum est pauperibus (Joan. XII)? Irreligiosus 315 nimium, et satis importunus dispositor, [e 1Kb] avari fraudatoris affectum, crimen videlicet proprium, sub specie religionis dum tegere conatur, expressit. Irreligiosus plane, atque importunus; quia quod ad honorem Christi factum fuerat, non modo superfluum computavit, verum etiam sermone improbissimo reprehendit. Fraudator etiam; quia, loculum tenens, exportabat ea quae mittebantur ad usus indigentium, sicut evangelista conqueritur (Joan. XII, 6). Avarus quoque; quoniam non satiabatur, stipendia pauperum quotidie subtrahendo, [Col. 0936B] sed et sepulturae Christi pretium in propria ardebat lucra convertere: convertit autem non in momentanea suae cupiditatis lucra, sed salutis detrimenta perpetua. Siquidem non multo post, universa quae vel impius fur collegerat ex fraudibus perpetratis, vel quae sacrilegus Christi traditor pro mercede iniquitatis acceperat, cum vita pariter amisit. Nam praedictorum facinorum conscientia strangulatus, mortem debitam laqueo sibimet intulit praeparato, confestim [f 1Kb] rapiendus ad inferni supplicia. [g 6Kb] Quod autem unguentum illud ad obsequium profecerit Dominicae sepulturae, idem Salvator in Evangelio Matthaei apertius declaravit: Mittens, inquit, haec unguentum hoc in corpus meum, ad sepeliendum me fecit (Matth. XXVI). Quamvis ergo Dominus Jesus [Col. 0936C] conscientiae judex esset, noluit tamen Judam de occultis ejus acrius increpare, ne, quoniam verisimili ratione videbatur locutus, putaretur forsitan injuste correptus; [h 1Kb] atque hinc iracundiae justam concepisse causam, ut inimicis necandum traderet, quem [Col. 0937A] sine ullo peccamine habuisset infensum. Nihil ergo acerbum Christus voluit pro merito sceleratae mentis illius loqui, ne Judas eum tradere videretur iratus. Vult enim Dominus vere justus judex, ut meriti proprii sibi sit causa unusquisque: vult et justum pro sola justitia pati: vult et iniquum, si in 316 malitia perduraverit, reum mortis proprio arbitrio judicari. Figuravit enim Deus hominem, ut Scriptura testatur (Gen. I, 26), et ad imaginem similitudinis suae fecit illum, et dimisit eum in manu consilii sui. Posuit ante eum ignem, et aquam, dicens: Ad quod volueris, extende manum tuam (Eccli. XV). Posuit, inquit, ante hominem Deus aquam, et ignem, id est refrigerium, et poenam; remissionem, et supplicium; vitam, et mortem. [Col. 0937B] Quis, oro, non refugiat supplicium, poenam, et mortem; et eligat refrigerium, remissionem, ac vitam? Sed ille fugit mortem qui per itinera graditur vitalium mandatorum; ille donum percipit vitae [a 1Kb] qui per laborem spiritualium studiorum mortales actus evitat. Ideoque dictum est: Ecce aqua, et ignis: ad quod volueris, extende manum tuam (Eccli. XV); hoc est opus tuum. In manu quippe opera demonstrantur, quia nec tormentis subjici sine crimine possumus, nec praemium sine certamine [Col. 0938A] promereri; dicente Apostolo: Numquid injustus Deus, qui infert iram (Rom. III)? et iterum: Quoniam non coronatur quis in agone contendens, nisi legitime certaverit (II Tim. II). Certamen nostrum contra vitia carnis est, contra cupiditatem pecuniae, contra animi iracundiam: quae sunt arma diaboli, quibus resistendum est utique galea fidei, lorica continentiae, misericordiae clypeo, in quo possimus, ut ait Apostolus, omnia jacula nequissimi candentia exstinguere (Ephes. VI). Etenim [b 1Kb] sicut aqua exstinguit ignem, ita eleemosyna resistit peccato (Eccli. III, 33), id est, sicut aqua baptismi salutaris exstinguit flammam gehennae per gratiam, ita eleemosynarum fluvio omnis ille coacervatus post acceptam fidem, peccatorum ignis exstinguitur; si tamen post [Col. 0938B] conversionem, non iterum renovatis criminibus inardescat. Is enim qui eleemosynis remedium peccatorum poenitens quaerit, [c 1Kb] debet jam non agere poenitenda, ne quod uno latere exstinguitur, alio succendatur. Fluvium diximus eleemosynarum, ut largitatem donandi sentires: [d 1Kb] sed rarus quisque est qui vel rorem spargat 317 eleemosynae suo refrigerio profuturum. [e 20Kb] Egreditur de ecclesia Christianus, et surdis auribus precantem pauperem praeterit. [f 2Kb] Ita nos Deus [Col. 0939A] exaudiet obsecrantes, ita inter pericula imminentium barbarorum, auxilio protegi divino merebimur; scriptum est enim (Tob. XII), bonum esse jejunium cum eleemosyna. Utrumque fieri oportebat ad indignationem Domini mitigandam. Sed jejunare forsitan non potes, et non potes quia non vis: vel certe esurientibus alimenta largire. Qui tribus horis praeter solitum [a 1Kb] jejunus esse non potes; poteris profecto intelligere, quid patiatur ille qui per inopiam jejunat invitus, quem jejunare tua crudelitas facit, qui largis dapidus saginatus, nec exiguo cibo famem solari cogitas indigentis. Sterilitatem causaris, necessitates praetendis, temporis angustias quereris: turpius illo indigente mendicas; quin potius Deo ingratus existis, dum falso quereris. Sed esto: si [Col. 0939B] sterilitas fuerit, hanc tu solus sentis, quaeso, pauper ille non sentit? [b 1Kb] Quid, quod argentum novum quotidie lucrari moliris? domos marmoribus exstruis? vestes sericas comparas? monilia auro gemmisque pretiosa mercaris? [c 11Kb] Pudet dicere, poenitet recordari, quantus numerus rusticorum, de possessionibus praedicta pompa viventium, 318 vel fame sit mortuus, vel eleemosyna Ecclesiae sustentatus. Proh dirum nefas! mortui sunt homines in quibus omnis census est possidentis: ita nec praesentis temporis utilitatibus consulunt, dum nimia cupiditate caecati sunt. A nostris ergo incipientes, charissimi, benefaciamus egentibus ac miseris; victum, potum, vestitum indigentibus ministremus, quia operum talium justus retributor est Dominus; qui cum venerit [Col. 0939C] in majestate sua (Matth. XXV), regnum coelorum largietur [d 1Kb] in parte dextera pro merito constitutis nutritoribus [Col. 0940A] inopum: at e contrario inhumanos, atque impios aeternis decernet ignibus concremari, seipsum dicens in pauperibus vel pietate fotum, vel crudelitate neglectum. Tantus erga pauperes suos nostri Salvatoris affectus est. Studeamus ergo diligere et in pauperibus Christum, qui nos dilexit per omnia; et qui tamquam bonus pastor, animam suam posuit pro ovibus suis (Joan. X). Sed si explanare coepero, quibus officiis dilectionem tuam circa Dominum probes, nescio utrum me ipsum loquentem diligas, nescio utrum me libenter audias: nisi si forte ita religiosus es, ut sicut laetabaris paulo ante in divinis beneficiis, sic [e 1Kb] etiam praeceptis ejus parere desideres, et amplectaris discere, quae sint exercenda erga Deum dilectionis officia. Ipse Dominus [Col. 0940B] loquitur, qualis amor esse in eum debeat uniuscujusque credentis. Qui habet praecepta mea, inquit, et servat ea, ille est qui diligit me (Joan. XIV). Perfecte enim ille diligit Deum [f 1Kb] qui praecepta ejus vel habet in corde, vel custodit in opere. Nam qui perfunctoria confessione, ore tantum refert divina mandata, et ea nec mente retinet, nec factis servat, nequaquam potest hic dicere: Confitebor tibi, Domine, in toto corde meo, in consilio justorum, 319 et congregatione (Ps. CX); sed necesse est ut cum synagoga populi contemptoris, increpantem Deum audiat per prophetam: Populus hic me labiis diligit, cor vero eorum longe est a me (Is. XXIX; Matth. XV). Nolite errare; Deus non irridetur (Galat. VI). An existimatis quod Deum diligat tepidus, ac [Col. 0940C] negligens christianus, qui idola in possessionibus suis coli permittit; [g 2Kb] qui fanum daemonis, et aram diaboli [Col. 0941A] stare in contumeliam Dei patitur; qui adulteria, et stupra exercere non desinit; qui aliena quotidie rapit, quotidie concupiscit; necare proximum quibuscumque modis gestiens, quo vel voluptatem, vel cupiditatem suam licentius impleat, licet explere non possit? Nam [a 1Kb] stupri assiduitas luxuriam carnis non cohibet, sed accendit; dicente Propheta: Omnes fornicantes, velut ardens clibanus corda eorum (Osee VII). Praedatoris quoque rapacitas non comprimit avaritiam, sed irritat; scriptum est enim: Qui amat pecuniam, non satiabitur pecuniis (Eccl. V). Nec ille Deum diligit qui non miseretur pauperum, in quibus Christus se vel foveri contestatur, vel negligi. Quod enim non fecistis, inquit, uni ex minimis his, nec mihi fecistis (Matth. XXV). Et Joannes apostolus [Col. 0941B] in epistola sua loquitur: Qui viderit fratrem suum in necessitate constitutum, et clauserit viscera sua ad eum, non est charitas Dei in illo (I Joan. III). Mentitur ergo se amare Christum qui eum in egeno non diligit, qui dilectionem quam promittit verbis, negat operibus. Studeat igitur unusquisque factis misericordiae approbare quod Deum diligat, ut dilectio Dei mundet eum ab omni peccato. Vis autem nosse, quantum eleemosynae sublevent onera peccatorum? Audi consilium quod peccatori diviti ingerit propheta Daniel: Nunc, inquit, rex, consilium meum placeat tibi; iniquitates tuas eleemosynis redime, et peccata tua miserationibus pauperum (Dan. IV). Sed forte vel tibi, vel filiis tuis [b 1Kb] servatum aestimas quod pauperibus negas. Nolo sis tam periculose [Col. 0941C] sollicitus; [c 1Kb] nescis enim 320 quid pariat [Col. 0942A] subsequens dies. Deus noster potens est et illis dare, sicut et tibi; quinimmo quidquid largitus pauperibus fueris, et tibi, et tuis liberis contulisti. Deesse nihil poterit eis [d 1Kb] quibus Christum comparticipem feceris. Novit retribuere qui se in pauperibus testatur accipere. Securus dona; est enim repensor idoneus qui coelorum regna promittit. Loquitur Scriptura divina: Conclude eleemosynam in corde pauperis, et ipsa pro te exorabit ad Deum (Eccli. XXIX); hoc est dixisse: vende patrimonium, et eme patrocinium; cujus interventu certus de impetrata venia, venturum Judicem liber merearis aspicere. In Evangelio autem: Si vis perfectus esse, ait, vende omnia tua, et da pauperibus; et habebis thesaurum in coelo; et veni, sequere me (Matth. XIX). [Col. 0942B] Si omnia erogare praecipimur, advertamus, quis reatus exspectet eos, atque eas, quibus sericae, et purpureae, et auratae vestes in usu sunt, si nudos qualicumque indumento non texerint. Quaedam feminae onerant auro, et margaritis, vel sua, vel filiarum membra; et aridis manibus praetereunt inopum precantium turbas. [e 2Kb] Brutis quoque animalibus, equis, ac mulis, ex argento, et auro [f 1Kb] subtilia ornamenta componunt; et homini ad imaginem Dei facto vilissima vel vestimenta, vel alimenta non tribuunt. Et existimant se aliquam requiem in die judicii invenire, nisi vel de caetero [g 1Kb] opera pietatis arripiant? Obsecro vos, misericordes simus in pauperes, ut et ipsi juxta Domini eloquium (Matth. V) misericordiam consequamur. Et divites, et mediocres, [Col. 0942C] certatim debent 321 eleemosynas dare pro [Col. 0943A] viribus: Nihil enim intulimus in hunc mundum, sed nec auferre aliquid possumus (I Tim. VI). Nudus exivi, ait sanctus Job, de utero matris meae, nudus iterum revertar in terram (Job. I). Hoc secum quisque portat ex facultatibus quas accepit, quod in opus religionis impenderit, quod pro dilectione Dei fecerit, praeceptis ejus obtemperans; dicetur enim in die judicii: [a 68Kb] Ecce homo, et opera ejus; non dicetur: Ecce homo, [b 1Kb] et potentia ejus, et divitiae ejus, et haeredes ejus. Opera requirit qui praecepta commisit; misericordiae repensor est qui docuit pietatem, qui dilectionem sui in praeceptorum probari custodia praefinivit. Nam sibi praestitum reputat [c 1Kb] quidquid egeno praestitum erit. Unde alibi legimus: [d 1Kb] Qui miseretur pauperis, Deo fenerat (Prov. XIX). Et plane [Col. 0943B] fenerat; recipiet enim magna pro modicis, et coelestia pro terrenis ab ipso Dei Filio sempiterno, cujus regnum cum Patre, et cum Spiritu sancto, permanet in omnia saecula.



SERMO XIV. DE DIVERSIS CAPITULIS QUARTUS. [e 1Kb] De promissione adventus Paracleti.

322 Ineffabilis providentia unigeniti filii Dei, [Col. 0944A] veritatem fidei salutaris, quam pariter excipere humana corda non capiunt, paulatim dignatur suis aperire discipulis. [f 1Kb] Jam de unitate divinitatis suae cum patre plurima in superioribus dictis docuerat, [g 2Kb] sicut proximo Tractatu exposui: ostendens intantum nihil divisionis esse inter Patrem, et Filium, ut etiam sermonem suum, quem loqueretur, suum diceret non esse, nisi Patris esset. Dixerat enim: Et sermo meus, quem audistis, meus non est, sed ejus qui misit me, Patris (Joan. XIV, 24). Quo dicto satis claruit, Patris contemptores esse universos doctrinam Filii unigeniti contemnentes; quoniam quem suum sermonem dicit Filius, hunc suum negat esse nisi sit Patris. Tunc enim Filii sermo est, si Patris sermo est; quia omnia quaecumque habet Pater, mea [Col. 0944B] sunt, inquit (Joan. XVI, 15). Et alio in loco ad Patrem dicit: Quoniam tua omnia mea sunt, et mea tua sunt (Joan. XVII, 10); per unitatem videlicet divinae substantiae, quae nescit aliquid habere suum quod naturae suae non sit. Nunc autem subsequens adjungit statim, eamdem quoque sancti Spiritus unitatem credi oportere, dum plenitudinem doctrinae suae [h 2Kb] per ipsum Paracletum praedicit consummandum, dicens: Haec locutus [Col. 0945A] sum 323 vobis apud vos manens. Paracletus autem ille Spiritus sanctus quem mittet Pater meus in nomine meo, ille vos docebit omnia, et admonebit vos omnia quae ego dixi vobis (Joan. XIV, 25). Praenuntiare quidem beatis Apostolis eloquio isto dignatus est et suum post incumbentem Passionem ad coelos regressum, et sancti Spiritus super eos de coelis adventum, cum dicit: Haec locutus sum vobis apud vos manens. Paracletus autem ille Spiritus sanctus quem mittet Pater meus. Sed neque Spiritus sanctus in coelo erat solum, et in terra non erat; neque Filius ita coelos ascensurus erat, ut terras relinqueret; neque Pater tantum coelestem thronum possidet, ubi remeare Filius, et [a 1Kb] unde sanctus venire Spiritus perhibetur. Nam propheta beatissimus [Col. 0945B] hujusmodi confessionem refert ad Patrem: Quo ibo, inquit, a Spiritu tuo? [b 1Kb] et a facie tua quo vadam? Si ascendero in coelum, tu illic es: si descendero in infernum, ades: si sumpsero pennas meas in directum, et habitavero in postremo maris (Ps. CXXXVIII). Si sumpsero, inquit, pennas meas, etc. Bene quod pennas suas habet, quibus assumptis, quocumque desiderat, penetrat. Caeterum qualiter propheta in corpore constitutus, vel in coelum ascensurus erat, vel in infernum descensurus, vel trans ultima maria perrecturus? Quas tandem, quas habet pennas? Alas fidei mens credentis assumit, [c 7Kb] ut sublimior a terrenis, et totus in spiritu constitutus, possit comprehendere cum omnibus sanctis, quae sit longitudo, et latitudo, et altitudo, et profundum [Col. 0945C] scientiae Dei (Ephes. III). Istas fidei alas haeretici non habentes, de Deo disputant, et per terrena volvuntur; et a sublimitate divini intellectus ad caduca, atque carnalia deducuntur, cogitationum terrestrium [d 1Kb] pondere praegravati. Nec ad notitiam possunt illius immensae divinitatis accedere, [Col. 0946A] ubi non habet nisi sola mens fidelis accessum, quae adorandae Trinitatis unitatem sentit, credit, confitetur, ac praedicat; et quoniam digne exprimere non potest, in eo vel maxime gloriatur. Quo ergo ibo, inquit, a Spiritu tuo? et a facie tua quo vadam? Si ascendero in coelum, tu illic es: si descendero in infernum, ades: si sumpsero pennas meas in directum [e 1Kb] et habitabo in postremo maris: etenim illic manus 324 tua tenebit me, et deducet me dextera tua (Ps. CXXXVIII). [f 2Kb] Indivisam Trinitatis naturam confessio ista signavit. Quo ibo, inquit, a spiritu tuo? ipso nempe Paracleto, cujus plenitudinem sumentes Apostoli, promissionem Dei fatentur impletam Petri ore testantis: Hoc est quod dictum est per Joel prophetam: In novissimis diebus (dicit Dominus) effundam [Col. 0946B] de Spiritu meo super omnem carnem (Act. II, Joel II). Et a facie tua quo vadam (Ps. CXXXVIII)? A Filio scilicet, qui facies Patris est; quoniam Pater videtur in Filio, juxta ipsius Domini Salvatoris sententiam, qui obsecranti Philippo, Domine, ostende nobis Patrem, et sufficit nobis, ita respondit: Tanto tempore sum vobiscum: et non agnovistis me? Philippe, qui vidit me, videt et Patrem meum. Quomodo tu dicis: ostende nobis Patrem? Non credis quia ego in Patre, et Pater in me est (Joan. XIV)? Ne vero divisus putaretur vel Spiritus sanctus a Patre, cujus Spiritus est, vel Filius ab eo crederetur sejunctus, cujus et facies, et dextera, et sapientia, et virtus est; non ait: Si ascendero in coelum, Spiritus tuus illic est; vel, facies tua, et Spiritus tuus illic sunt: sed, tu, [Col. 0946C] inquit, illic es: cum Filio utique, et cum Spiritu sancto; quoniam Trinitatis adorandae una eademque divinitas semper ubique est. Sed ut Patris, et Filii, et Spiritus sancti, una traderetur credentibus fides, et distincta confessio, propterea Pater et Filium mittere, et Spiritum sanctum scribitur- [Col. 0947A] cum neque qui mittit, neque qui mittitur, Deus credi possit, si in quodam loco est, [a 1Kb] et in quodam loco non est. Ipsi Filio credamus loquenti, qui veritas est: Non sum solus, inquit, quia Pater mecum est (Joan. VIII). Et iterum de Spiritu sancto: Si ego, inquit, in Spiritu Dei ejicio daemonia (Matth. XII, 28). Et Evangelista Lucas: Jesus autem plenus Spiritu sancto regressus est ab Jordane (Luc. IV). Cum igitur nusquam desit divinitas Trinitatis, dispensatio salutis nostrae est, quod mittens praedicatur, et missus. Aliter enim credere mens humana non caperet, Patrem Patrem esse, et 325 Filium Filium, et Spiritum sanctum Spiritum sanctum, nisi distinctionem disceret ex nuncupatione mittentis ac missi. Et rursus unam divinitatem [Col. 0947B] non agnosceret Patris, et Filii, et Spiritus sancti, nisi missum legeret a mittente nullatenus separari. Nam nec Pater (ut praedictum est) missum deseruit Filium; nec Spiritus sanctus, qui dirigendus erat Apostolis, umquam Patri ac Filio defuisse monstratur: ita tamen ut Filius Dei tantum fuerit incarnatus. Nam Verbum caro factum est (Joan. I), ut legimus, non Pater, non Spiritus. Quomodo autem istud Incarnationis mysterium Filius Dei salva unitate Trinitatis impleverit, illa omnipotentia testis est qua idem Dei Filius sic cum corpore suscepti hominis ascendit ad coelos, ut usque ad finem saeculi cum suis discipulis permaneret. Ecce enim, inquit, ego vobiscum sum omnibus diebus usque ad consummationem saeculi Usque ad consummationem saeculi, inquit, [Col. 0947C] vobiscum sum (Matth. XXVIII): non solum cum Apostolis, [b 1Kb] sed et cum discipulis utique credentibus universis. Credere itaque nos oportet non aliter esse Deum, [c 1Kb] quam se ipse proprio sermone revelavit esse credendum. Facta quoque ejus non debemus rebelli spiritu discutere, sed fideli studio admirari, quoniam rectus est sermo Domini, et omnia opera ejus in fide (Ps. XXXII). Si omnia opera in fide, quanto magis istud opus sacratissimae incorporationis ejus! Desinamus ergo fide neglecta, contumeliosis quaestionibus divinum pulsare mysterium. Nam scrupulositas haesitantis, intelligentiam factorum Dei superflua curiositate non invenit, sed fidem perdit, quam constat esse ducem salutis ac vitae. Quod autem nimia scrupulositas fidem perdat, facile [Col. 0948A] potest ex una specie divinae operationis intelligi: Dixit Deus: Fiat lux, et facta est lux (Gen. I). Cum non assequar, qualiter eam Creator ejus ex nihilo fecerit, nisi credidero tamen, et confessus fuero eam factam, mendacem Deum sacrilega cunctatione pronuntio. Universa itaque opera ejus, [d 1Kb] et praecipuum, divinumque opus Incarnationis Filii Dei (sicut Scripturae sanctae praedicant) fideli affectu mens debet uniuscujusque credentis excipere, et quod stabili corde crediderit, fido oris obsequio confiteri; Corde enim creditur ad justitiam, ore autem fit confessio ad salutem (Rom. X). Quod vero plenitudinem doctrinae suae per sanctum pollicetur Spiritum retribuendam, [e 1Kb] aequalem suae omnipotentiae 326 eum credi voluit. Non est enim in Trinitate Dominus, et [Col. 0948B] servus; Deus, et Angelus; Creator, et creatura: sed est aliud idem; [f 1Kb] aliud persona, idem natura; ac proinde non dii, sed Deus, quia divisionem non capit unitas Deitatis. Ait denique ibi Christus de Spiritu sancto: Quem mittet Pater in nomine meo (Joan. XIV); id est in Dei nomine, Deum scilicet, sicut Filium, profitendum. Et ideo Filius Dei de se quidem dicit: Ego veni in nomine Patris mei (Joan. V, 43); quod et Propheta de illo praedixerat, et pueri in Evangelio laudantes probaverant, dum clamarent: Benedictus qui venit in nomine Domini (Matth. XXI). Recte in nomine Domini; non in nomine servi, quia Deus: non in suo, quia Filius: nomen enim Patris in Filio. De se ergo, inquam, dicit Filius: Ego veni in nomine Patris (Joan. V). [Col. 0948C] De sancto autem Spiritu dicit: Quem mittet Pater meus in nomine meo (Joan. XIV). Et cum Baptismi opus in Trinitate decerneret celebrandum, non ait in nominibus, sed in nomine (Matth. XXVIII). Pater enim Deus est, et Filius Deus est, et Spiritus sanctus Deus est, sicut sanctarum Scripturarum testimoniis dilectioni vestrae saepius approbavi; ac propterea unum Trinitatis est nomen, cujus una virtus, atque divinitas, permanet in omnia saecula. Amen.



SERMO XV. DE DIVERSIS CAPITULIS QUINTUS. Die natali Machabaeorum [g 1Kb] . De his beatis Martyribus.

Si quis vestrum, fratres dilectissimi, fortasse miratur, [Col. 0949A] Judaeos viros supplicia pro Legis praecepto perpessos, nunc a christiana plebe inter sanctos Martyres honorari; is profecto, si omnem sanctae religionis causam, rationemque cognoverit, intelliget, probabili, ac summo judicio id fuisse a nostris majoribus constitutum. Judaei erant isti ante adventum Domini Salvatoris, sub Lege tantum veteri conversantes; quique cognomentum Machabaeorum [a 1Kb] trahebant ex genere, sicut hodie [b 1Kb] Aniciorum 327 progenies, vel si qua sunt hujusmodi nuncupationum vocabula, quae stirpem nobilitatis usurpent, ex divitiarum terrestrium cumulo descendentem; cum vera nobilitas non subsistat ex divitiis, sed cognoscatur in moribus. Quanto enim nobiliores isti septem pueri rege Antiocho! quinimmo [Col. 0949B] [c 1Kb] quam clara in istis nobilitas fidei, et quam ignobilis in illo, ac poenalis nota perfidiae! Isti Deum Patrem colunt, ille diabolum: isti venerantur legem patriam, ille contra Deum rebellans, filium se fatetur esse diaboli. Cogebat enim contra praeceptum divinae Legis, ut suillas carnes comederent (II Mach. VII); non dubium quod sacrificio profano pollutas, coinquinatis enim, et infidelibus nihil mundum (Tit. I). Sed esto (ut quidam volunt) sacrificatae diabolo carnes illae non fuerint, [d 25Kb] quia hoc ipsa scribens historia manifestius non deprompsit; attamen gravissimi erat, extremique delicti, praeceptum divinum vel blandientibus praemiis, vel suppliciis cruciantibus [Col. 0950A] temerare. Praeceperat Judaeis Deus (Levit. XI, Deut. XIV), [e 1Kb] ne porcum, caeteraque similia manducarent; [f 1Kb] et erat hoc duplici de causa, fratres charissimi; sive ut luxuriosus populus flammam carnatium vitiorum calidis carnibus non nutriret, perhibentur enim calorem nimium praestare corporibus; sive ut porcorum more non viverent. Nam sues semper immundi sunt, et de fonte, vel de fluvio exeuntes, iterum volvuntur in coenum; nec umquam intuentur coelum, sed prono semper ad terram capite ventri deserviunt. Et idcirco Dominus (Matth. VIII) legionem daemonum in gregem permisit ire porcorum; id est in eorum gregem qui tantum ventris sunt animalia, qui numquam coelestia intuentur, sed immunditiis semper dediti, et [g 1Kb] coeno sunt [Col. 0950B] obliti vitiorum. Salubriter ergo 328 Deus vel abstinentiam gulae, vel continentiam immundarum actionum imperavit; Lex enim sancta, et mandatum sanctum, et justum, et bonum (Rom. VII). [h 1Kb] Salutaria quippe mandata divina sunt; nam qui fecerit ea homo, vivet in illis (Deut. IV, 1). Sed finge, nihil noxietatis inesse suillis carnibus, nec ullum fomentum illecebris augere corporeis; [i 1Kb] quin etiam esse hodie omnia munda mundis, sanctificata per verbum Dei, et orationem (Tit. I, 15; I Tim. IV, 5): praecipientis tamen Dei erat potestas, et auctoritas cogitanda, qui istud jusserat [j 1Kb] tunc temporis observari. Nemo enim imperantem Dominum, aut sine poena sui sacrilegii [Col. 0951A] discutit, aut impune contemnit. Nam neque in illa arbore inesse malum potuit quam inter caeteras arbores Paradisi bonus Creator plantaverat; cujus fructus ita erat speciosus, ac dulcis, ut concupiscentiam praestaret oculis, gulae conciliaret illecebram. Scriptum est enim: Et vidit mulier fructum ligni, quia gratus est ad aspectum, et dulcis ad escam: et accepit, et manducavit, et dedit viro suo (Gen. III). Sed si forte dixeris, non omne quod gratum videtur, et dulce, bonum quoque esse, quia sint aliqua etiam mala, quae grata videantur, et dulcia; [a 1Kb] cedo, acquiesco, consentio. Mel enim distillat, ut ait Scriptura, a labiis mulieris meretricis, quae ad tempus [b 1Kb] impinguat fauces suas; novissimum autem amarius felle invenies, et acutius gladio utraque parte acuto [Col. 0951B] (Prov. V). Et certe malum nihil est vel in specie, vel in sexu mulieris; sed est utique malum [c 1Kb] in voluntate peccantis, et per intemperantiam concupiscentiae transgredientis a legitimo jure conjugii. Nam et vini natura cum bona sit, recte tamen damnatur ebrietas. Audi modo generalem de creatis omnibus, divinae Scripturae sententiam: Et vidit Deus omnia quae fecit, [d 1Kb] et ecce bona valde (Gen. I). Tamen quia veritatis ratio postulabat, [e 1Kb] ut servilis humana conditio legem Dei dominantis acciperet; proprii arbitrii libertati permissa, 329 unam Deus elegit arborem de omnibus lignis paradisi, non utique malam, sed [f 1Kb] in qua esse scientia boni et mali videretur; in qua servorum suorum obedientiam pertentaret, ut libertas arbitrii [g 1Kb] vel [Col. 0951C] immortalitatis praemium possideret obediens, vel contemnens exciperet mortis interminatae sententiam. Manducavit homo, quia voluit: mandatum non custodivit, quia noluit: morte mulctatur, [h 1Kb] quia [Col. 0952A] mandatum servare potuit et non studuit. Arbor quidem bona, et fructus quidem bonus; sed praevaricatio mandati mala, et contemptus Dei malus: atque ita malum non in fetu arboris est, [i 1Kb] sed in voluntate hominis transgressoris. Igitur si unius arbusculae fructus, contra Dei mandatum temere a protoplastis degustatus, mortem generi acquisivit humano, potuit et Machabaeis tunc sub Lege positis interitum parare, mandati divini transgressio; quibus nunc honorem, et gloriam, praecepti ejus custodia comparavit, fidem Dei in ipso viriliter, constanterque servantibus. Nam fidem Dei servat qui mandati ejus jura non violat; quoniam non idcirco illi manducare illicita noluerunt, quod horrorem paterentur in specie, sed contumeliam facere prohibenti [Col. 0952B] Deo, justissime formidarunt. Qui in modico fidelis est, ait Dominus, et in magno fidelis est (Luc. XVI). In magno fuerunt isti fideles, [j 1Kb] cum idolothyta inter supplicia respuerunt: in parvo fuerunt fideles, cum solum ut carnes prohibitas non comederent, suas potius devorandas suppliciis tradiderunt. Insignior fides est quae nec in modicis violatur. Formam tolerantiae praebuerunt isti beatissimi fratres futuris post passionem Christi martyribus, ut intelligant, [k 1Kb] quanta animi magnitudine, et constantia pro Redemptoris nomine dimicare debeant, pro cujus mandato tam pertinaciter [l 1Kb] ipsi certassent. Nemini 330 absurdum videatur quod eos paulo ante Aniciis comparavi. [m 43Kb] Anicii quippe ex Graeco sermone a nobis nuncupantur invicti. Exercuit enim varia suppliciorum [Col. 0952C] genera in eorum corporibus crudelissimi tyranni feritas: et cum non valuisset constantiam fidei in sex fratribus [n 1Kb] atrocitate supplicii superare callidus persecutor, in septimo, quia esset junior, ad [Col. 0953A] blandimentorum sese tormenta convertit; divitiarum praemiis, et honorum promissionibus puerum torquens, quem tamen detorquere non potuit. Erat enim fratrum suorum frater; et filius matris illius quae dum singulos filios pro Dei nomine puniri laeta et aspicit, et hortatur, tot martyria pertulit, quot pignora consecravit: [a 1Kb] septies in propriis passa visceribus, octava et ipsa accessit numero, ad octavum Christi resurrectionis diem cum charis pignoribus occursura. Unde non immerito praesumitur ista mater beatissima, Ecclesiae sanctae imaginem [b 1Kb] praemonstrasse, quae spirituales Deo filios parere consuevit, nihil de carne et sanguine cogitantes. Jam vero si quis a me superioris disputationis reliquias exigat, inquirens cur illi cibi qui fuerant causa continentiae [Col. 0953B] in Lege prohibiti, non etiam nunc ejusdem rei gratia arceantur, breviter, ut sentio, respondebo. Sic ablatas fuisse de medio, legalium praeceptorum multiplices observationes reor, ut generalia praecepta in statu pristino perdurarent. Diximus, pudicitiae servandae causa, Judaico populo abstinentiam vel porcinae carnis, vel similium quadrupedum, nec non et quorumdam volatilium, atque piscium [c 1Kb] fuisse indictam: adhaerentibus licet typis rationabilium figurarum, quas doctor spiritualis propriis quibusque locis singillatim debet exponere: sed quoniam terrenorum mentes, perplexitate multiplicium mandatorum onerari potius, quam instrui videbantur, indefessa et in hac parte erga humanum genus divina providentia, per Prophetam promittitur Isaiam: [Col. 0953C] Quoniam verbum abbreviatum faciet, inquit, Dominus super terram (Is. X, 23). Et idcirco beatus Jacobus cum caeteris Apostolis decretum tale constituit in Ecclesiis observandum: Ut abstineatis vos, inquit, [Col. 0954A] ab immolatis, [d 1Kb] et a fornicatione, et a sanguine (Act. XV), [e 1Kb] id est a suffocatis. [f 1Kb] Praetermiserunt homicidium, 331 adulterium, veneficia; quoniam nec nominari ea in Ecclesiis oporteret quae legibus etiam Gentilium punirentur: praetermiserunt quoque illas omnes minutias observationum legalium, et sola haec quae praediximus, custodienda sanxerunt, ne vel sacrificatis diabolo cibis profanemur immundis, vel ne emortuo per viscera suffocatorum animalium sanguine polluamur, vel ne immunditiis fornicationum corpora nostra, quae templa Dei sunt, violemus. Sic ergo permiserunt omnia manducari, ut fornicationem praeciperent fugiendam. Nostri jam debet esse moderaminis [g 1Kb] tantum laxare habenas licentiae, ne praecipites feramur in luxum, sed [Col. 0954B] ut pudicitia tuta esse possit, quam beatus Paulus sine circumcisione gulae sciens custodiri non posse, sic ait: Omnia quidem munda sunt: et nihil abjiciendum quod cum gratiarum actione percipitur: sed malum est homini qui per offensionem manducat (Rom. XIV, 20); [h 1Kb] id est qui offensionem patitur cum manducat. Et subjecit statim salutare consilium: Bonum est, inquit, non manducare carnem, neque bibere vinum, neque in quo frater tuus offenditur, aut scandalizatur, aut infirmatur (Rom. XIV, 21). Quis ille conjunctior frater, quam homo noster exterior? cui ne nostra licentia vel offendiculum, vel infirmitatem, vel scandalum pariat, utendum est ciborum licentia, non abutendum; ut sciamus, [i 1Kb] nos non edendi causa esse natos, sed bene vivendi. Quapropter [Col. 0954C] imperio animae carnis conditio obsecundet, ne effrenata licentia, ut ait Salomon (Proverb. XXX), servus regnet, et stultus saturetur, et ancilla ejiciat dominam suam, cum Lex praecipiat: Ejice ancillam, [Col. 0955A] et filium ejus; non enim haeres erit filius ancillae cum filio meo Isaac (Gen. XXI). Ejiciamus ergo ancillam concupiscentiam, et filium ejus peccatum, ut efficiamur haeredes Dei, cohaeredes autem Christi, qui lignum 332 crucis suae propriis portando humeris (Joan. XIX, 17) imaginem Passionis, quam sub umbra Legis in sancto Isaac praemonstraverat (Gen. II, 6), in veritate hominis suscepti complevit, pretioso sanguine suo vitam nostram redimens ab aeternae mortis exitio. Ipse est enim nostra redemptio, cui omnis honor, virtus, et gloria, cum Patre, et cum Spiritu sancto, per omnia saecula. Amen.



[a 1Kb] SERMO XVI. DE DIVERSIS CAPITULIS SEXTUS. [b 1Kb] In eo quod S. Episcopum prima die ordinationis ipsius quorumdam civium [c 1Kb] notarii exceperunt.
[Col. 0955B]

Imperitiae meae conscius, et [d 1Kb] aetatis ipsius immaturae ad sacerdotii dignitatem pudore deterritus, merito silendi licentiam a [e 2Kb] summis sacerdotibus postulabam. Metuo enim primum, [f 1Kb] ne virtus verborum coelestium exiguitatis meae sermone tenuetur: deinde erubesco, quod tantae exspectationi optatum doctrinae fructum praestare non valeo. Unde imparem me vestro desiderio per omnia sentiens, [Col. 0956A] onus istud totis viribus conatus sum declinare. Sed beatus Pater Ambrosius, caeterique 333 venerandi antistites, sacramento, quo temere vos ipsos obligastis, astricti, tales ad me epistolas cum vestra legatione miserunt, ut sine damno animae meae ultra jam resistere non valerem, cui ab Orientalibus quoque episcopis, nisi meum ad vos reditum pollicerer, salutaris communio negaretur. Tali igitur conclusus articulo, et auctoritate Sanctorum praesentium subjugatus, suscepi hoc summi sacerdotii munus, nec merito dignus, [g 2Kb] nec aetate aptabilis, nec doctrina maturus. Intuemini ergo, quid patiar, qui cum loqui nesciam, tacere non possum. Cogor enim seniorum praecepto obsequi ultra vires meas, nec potestatem silendi habens, [h 1Kb] nec [Col. 0956B] facundiam proloquendi. Sed spiritualium Patrum salutaria esse praecepta, divinae Legis auctoritate perspiciens, audeo in verba prorumpere, ac tenuem vestris auribus inferre sermonem; quem idcirco forsitan patienter accipitis, quoniam populo Christi utile videatur, obedientiam, quae et sacrificio divino praeponitur, et mandatis Dei omnibus antefertur, exemplo discere praedicantis (I Reg. XV). Nam cum populus Hebraeorum post Aegyptia illa portenta, ad unius Dei notitiam vocaretur, primam didicit obedientiam, [Col. 0957A] tamquam ducem servandorum coelestium mandatorum. Sic enim Scriptura testatur: Audi, Israel, Dominus Deus tuus, Dominus unus est (Deut. VI). Et iterum: Audi, Israel, praecepta vitae (Deut. IV). Hoc quod dicitur, Audi, non audientiam, ut opinor, simplicem sonat, sed observandae Legis obedientiam praedicat, testante rursum Domino, ac dicente: Si volueritis, et audieritis me, quae bona sunt terrae manducabitis (Is. I). Quod si secundum beati Pauli apostoli sententiam, non auditores, sed factores Legis justificabuntur apud Deum (Rom. II); non jam videbitur perfunctoria ista auditio, quae bonorum terrae praemiis honoratur, et non cujuslibet terrae, sed illius olim promissae, illius fluentis lac et mel. Promissionis enim terra Christi caro est, ex massa humani [Col. 0957B] generis de terra formati suscepta, ac dulcibus divinae gratiae succis exuberans; cujus purissimo doctrinae lacte alimur et nutrimur; cujus 334 [a 1Kb] coelestium charismatum suavitate reficimur; cujus ubertate credentium corda pinguescunt; cujus bonis obedientium mentes, animaeque fidelium, et in hoc, et in futuro saeculo [b 1Kb] saginantur. [c 1Kb] Quonam ergo haec spectat tractatio? Nempe ut vestra dilectio evidenter intelligat, quanta vis meam compulerit parvitatem arduis obsecundare praeceptis, atque aperire os meum sub tantorum praesentia sacerdotum; et maxime post illam venerandae memoriae [d 1Kb] patris mei Philastrii eruditissimam vocem, [e 1Kb] quae per gratiam Spiritus sancti large effluens, hanc Ecclesiam in fide Trinitatis adorandae fundavit, in vera spe, et [Col. 0957C] charitate perfecta constituit, ad virtutes erexit, in [Col. 0958A] pace reliquit. Haec ad excusationem illius, quae in me reprehendi potuisset, audaciae, breviter dixisse sufficiat. [f 1Kb] Nunc vero sanctarum lectionum puteus altus est (Joan. IV, 11), et ego hauritorium verbi non habens, aquam vivam sitientibus vobis interim ministrare non possum. Obsecro [g 2Kb] communem patrem Ambrosium, ut post exiguum rorem sermonis mei, ipse irriget corda vestra divinarum mysteriis litterarum. [h 2Kb] Loquetur enim Spiritu sancto, quo plenus est, et flumina de ventre ejus fluent aquae vivae, et tamquam Petri apostoli successor, ipse erit os universorum circumstantium sacerdotum. Nam cum Dominus Jesus [i 1Kb] interrogaret apostolos: Vos autem quem me 335 esse dicitis (Matth. XVI)? solus Petrus omnium credentium ore respondit: Tu es Christus Filius [Col. 0958B] Dei vivi. Quid statim muneris accepit ista confessio? beatitudinem scilicet, regnique coelestis gloriosissimam potestatem. Solus ergo cum loquitur Petrus, nequaquam reliquorum credentium fides excluditur. Sed congruus ordo servatur, dum principi Apostolorum primus loquendi locus jure defertur; [j 1Kb] ne tumultus quidam magis quam responsio videretur, si tunc universi certatim ac pariter respondissent. Dicat forte aliquis, sicut illos tres in camino fideles pueros (Dan. III), ita in hoc examine omnes Apostolos consona voce debuisse eadem profiteri. Sed considerandum quia Judas ille Iscariotes quod corde non crediderat, ore confiteri non poterat: et neque beatitudinem merebatur incredulus, neque ante diri facinoris perpetrationem, justi Judicis poterat [Col. 0958C] [k 1Kb] sententia praedamnari. Postea vero pro commisso [Col. 0959A] scelere jam damnato Juda, omnes Apostoli [a 1Kb] Christo surgente, in Petro claves accipiunt; quinimmo cum Petro coelestis regni claves ab ipso Domino accipiunt, quando ait illis: Accipite Spiritum sanctum: quorum peccata dimiseritis, dimissa erunt (Joan. XX, 22). Et iterum: Euntes, inquit, docete omnes gentes, et baptizate eas in nomine Patris, et Filii, et Spiritus sancti (Matth. XXVIII). Janua quippe regni coelorum nonnisi hac Sacramentorum spiritualium clave reseratur. Precentur modo hi omnes apostolici sacerdotes misericordiam Dei Patris, qui suscitavit de terra inopem, et de stercore erexit pauperem, ut faceret eum sedere [b 1Kb] cum principibus populi sui (Ps. CXII); ut etiam sancti Spiritus virtutem ad Ecclesiae suae [c 1Kb] gubernaculum tenendum mihi minimo omnium largiri [Col. 0959B] dignetur, per unigenitum Filium suum Redemptorem nostrum, cum quo vivit et regnat semper Deus, in unitate Spiritus sancti, ante omnia, et nunc, et semper, et in cuncta saecula saeculorum. Amen.



SERMO XVII. DE DIVERSIS CAPITULIS SEPTIMUS. [d 2Kb] Die dedicationis basilicae [e 2Kb] Concilii Sanctorum.

336 Divinis muneribus, et coelestibus beneficiis [Col. 0960A] condignas referre gratias pusillitas nostra non praevalet, fratres charissimi. Nam ut venerandas Sanctorum reliquias haberemus, Deus noster tribuit: deinde ut hanc honori eorum fundare basilicam valeremus, ipse largitus est: et hodie ut adepti summorum sacerdotum praesentiam, dedicationem celebrare mereamur, ipse concessit. Convenerunt enim sancti antistites, et apostolici viri, ad persolvendum beatissimis patribus, et praeceptoribus suis debitae devotionis obsequium, ut ubertate plenissima benedictionum spiritualium ditaremur; [f 1Kb] licet importunitas barbarorum maximam partem celebritatis diei hodierno subtraxerit, [g 1Kb] ne caeteri sancti antistites, quos interfuturos credidimus, advenirent. Jam qui sunt isti quorum beatis reliquiis illustramur, hinc incipiam numerare. Primo in loco Joannes Baptista est, [Col. 0960B] ultimus quidem, sed maximus Prophetarum: novissimus 337 tempore, quia omnis Lex, et Prophetae usque ad Joannem (Matth. XI, 13); [h 1Kb] sed merito prior, et dignitate praestantior, quia ita de illo Christus loquitur ad Judaeos: Quid existis in deserto videre? Prophetam? dico vobis et plusquam prophetam. Hic est enim de quo scriptum est: Ecce mitto Angelum meum [i 1Kb] ante faciem tuam, qui praeparabit viam tuam [Col. 0961A] (Ibid., 8). Uno testimonio Salvatoris beatissimus Joannes Baptista et angelus, et apostolus, et propheta praecipuus declaratur. Vere enim Dei est angelus, qui praecursor, et nuntius Christi est: vere apostolus est, qui missus a Deo est, destinatus enim nuncupatur apostolus. Fuit, inquit, homo missus a Deo, cui nomen erat Joannes (Joan. I, 6). Idcirco autem sanctus ipse propheta dicitur, et plusquam propheta, quia Christum et sua, et omnium prophetarum voce praedictum, digito meruit demonstrare; dicens: Ecce Agnus Dei, ecce qui tollit peccata mundi (Ibid., 29). Post hunc habemus Andream beatissimum, primum Joannis ipsius discipulum, deinde Salvatoris; quem priorem Christus apostolum scribitur elegisse. Erat, inquit, Andreas frater Simonis Petri unus ex duobus qui audierant ab [Col. 0961B] Joanne, Ecce Agnus Dei, et secuti erant eum. Invenit hic primum fratrem suum Simonem, et dixit ei: Invenimus Messiam (quod est interpretatum Christus). Et adduxit eum ad Jesum (Ibid., 40). Tertius beatus Thomas, qui post resurrectionem Christi solus desideravit, solusque obtinuit, ut membra Christi curiosis quidem, sed utique dignis manibus contrectaret. Ardentis siquidem desiderii fuit illud, non incredulitatis, quod condiscipulis suis, qui ipso absente Dominum viderant, ait: Nisi videro, et contrectavero, non credam (Joan. XX, 25). Erat enim valde anxius, ne non et oculis frueretur eo quod corde credebat; ne privaretur aspectu illius lucis qua se caeteri apostoli illuminatos gloriabantur. [a 1Kb] Satiavit esurientem Dominus, cujus manet illa promissio: [Col. 0961C] Beati qui esuriunt, et sitiunt justitiam, quoniam ipsi saturabuntur (Matth. V, 6). Apparuit secundo Apostolis (Joan. XX, 26), ut Thomae desiderium adimpleret: profuit cupiditas ejus et caeteris; nec [b 1Kb] ipse minus [Col. 0962A] aliquid habet, quia posterior Christum videt. Nam detrimenta prioris aspectus visu pariter, et attactu compensat; qui utique, si juxta opinionem quorumdam infidelis fuisset, Christus illi post 338 resurrectionem suam apparere [c 3Kb] non fuerat dignatus. Scriptum est enim: Quoniam invenitur ab his qui non tentant eum: apparet vero his qui fidem habent in ipsum (Sap. I, 2). Quod autem dixit illi Salvator: Noli esse incredulus, sed [d 1Kb] credens (Joan. XX, 27); et: quia vidisti, credidisti: beati qui non viderunt, et crediderunt (Ibid., 29); informare in eo voluit omnes postea credituros, ut populus noster, similis Thomae qui absens erat quando apparuit Christus apostolis, relationi eorum [e 1Kb] indubitatam fidem commodet; nec exigat in carne conspicere quem testimonio apostolorum, post passionem crucis resurrexisse, [Col. 0962B] et visum fuisse didicerit. Neque enim postquam regressus est ad coelos, solis in hoc mundo virtutibus praesens, debet quotidie pro cujuscumque voluntate, singulis, universisque credentibus, in corpore apparere. Sufficiat nobis, quoniam [f 1Kb] sancti Thomae curiositas, ambiguitatis futurae scrupulo satisfecit. Quod enim absens fuit, quod avidius et videre, et attrectare Dominum perquisivit, totum nostrae procurabatur saluti; ut evidentius nosceremus resurrectionis Dominicae veritatem, quam beatus Thomas ob necessariam curiositatem providenter reprehensus affirmat, dicens ei: Dominus meus, et Deus meus (Joan. XX, 28). Quartus Lucas est evangelista, qui beatos Apostolos pari merito subsecutus, et Evangelii librum, et Actus Apostolorum, [g 8Kb] miranda [Col. 0962C] examinatione conscripsit. Horum quatuor beatas habemus in praesenti reliquias, qui regnum Dei, et justitiam praedicantes, ab incredulis, et iniquis occisi, Deo semper vivere operationum suarum virtutibus [Col. 0963A] 339 demonstrantur. [a 1Kb] Joannes in Sebastena urbe provinciae Palaestinae, Thomas apud Indos, [b 2Kb] Andreas et Lucas apud Patras Achaiae civitatem, consummati referuntur. Post istos habemus Gervasium, Protasium, atque Nazarium, beatissimos martyres, qui se ante paucos annos apud urbem Mediolanensem sancto sacerdoti Ambrosio revelare dignati sunt, [c 3Kb] quorum sanguinem tenemus gypso collectum, nihil amplius requirentes; tenemus enim sanguinem, qui testis est passionis. Recepimus etiam [Col. 0964A] sanctos cineres [d 1Kb] Sisinnii, Martyrii, et Alexandri, [e 2Kb] quos nuper in Anaunia venerandae religionis cultui attentius inhaerentes gens 340 interfecit sacrilega, flammisque adhibitis concremavit, ut holocaustum Deo ipsi fierent, qui Christianos suos victimas daemoniis ministrare, increpatione justissima vetuissent. Jam quid post istos decem, de Quadraginta Martyribus dignum loquar, qui se itineri meo, [f 2Kb] cum per urbes Cappadociae Jerusalem pergerem, fideles comites praebere dignati sunt? In ipsa enim [Col. 0965A] maxima Cappadociae civitate, quae appellatur Caesarea, ubi habent iidem beatissimi insigne [a 9Kb] Martyrium, reperimus quasdam Dei famulas, monasterii sanctarum virginum dignissimas matres, prorsus Mariae, et Marthae consimiles, quas merito diligat Jesus; natura, fide, et studio, et castitatis integritate germanas. Quibus [b 1Kb] ab avunculo suo summo sacerdote, ac beato confessore Basilio, olim traditae fuerant horum martyrum venerandae reliquiae, quas desiderio nostro incunctanter, ac fideliter tribuerunt; idoneos veneratores tanti nos esse muneris approbantes, simulque suh testificatione Domini confitentes, se semper orasse Deum nostrum, ut haec tam pretiosa possessio in tales transfunderetur haeredes [c 1Kb] qui eam consimili fide, diligentiaque percolerent; [Col. 0965B] qui studii, ac venerationis ipsarum et successores, et augmentatores existerent; [d 2Kb] quoniam essent ipsae in annis senilibus constitutae, et transmigrationem 341 de hoc mundo suam quotidie exspectarent. Exaudita est ecce fidelis oratio. Venerabiles ipsas Martyrum quadraginta reliquias populis credentibus hodie proponimus [e 1Kb] percolendas, licet eis ex illo jam tempore celebritas debita numquam defuisse nostri cognoscatur officii, praeclaris eorum beneficiis salutariter mancipata. Sed jam quo ordine ad martyrii gloriam pervenerint ipsi beatissimi, breviter enarrabo; quamvis ad prosequendas eorum laudes imparem me esse confitear. Plane [f 1Kb] habent idoneum suis meritis, dignissimumque praeconem, [Col. 0966A] beatae recordationis virum, confessorem Basilium, Ecclesiae Caesariensis antistitem, cujus eloquentia singularis, et sermo Apostolico sale conditus, paupertatem mei retundit ingenii. Quid enim a me inferri novum potest quod non ille in eorum laudibus ubertate eloquii sui opulenter effuderit, copiose ornaverit, signanter expresserit? Ingentis quippe difficultatis est, easdem virtutes diversis sermonibus praedicare. Aggrediar tamen instituendae dilectionis vestrae causa, vel historiam replicare gestorum. Milites erant isti in partibus minoris Armeniae constituti, florentes aetatibus, corporum proceritate sublimes, experientia belligerandi laudabiles, stipendiis militaribus virtutum suarum merito honorati, [g 1Kb] et, quod haec omnia supergreditur, Christiani; [Col. 0966B] atque ad omnem probitatem morum, bono venerandae religionis ornati, et spiritualibus armis doctrinae coelestis instructi. Statim denique ubi tuba persecutionis increpuit, fortissimos Christi milites amor fidei praecinxit ad bellum. Nam [h 1Kb] cum feralia edicta sacrilegi regis proponi a judicante coepissent, quibus praecipiebatur ne quisquam vel privatus, vel miles, Christianum proferre nomen auderet, sed ut omnis populus sacrificare daemoniis cogeretur; sponte prorumpunt in medium, Christianos se esse clarissima voce testantur, seque ab hoc salutari cultu nullis terroribus divelli posse pronuntiant. Intuitus constantiam juvenum terribilis persecutor, seposita auctoritate, blandis eos hortatur [Col. 0967A] alloquiis, ne vellent hac pertinacia uti, ne erga imperatorem suum contumeliosi 342 existerent, ne ejus praecepta contemnerent, ne alias devotissimi, in hoc facto offensam regis maximam provocarent, a quo magis beneficia, et honores pro hac specialiter obedientia sperare deberent. Indecorum certe bellatoribus viris esse, ut inter ignavos, et noxios, morte turpissima deperirent. Cogitandum illis esse juventutis suae florem, et jucunditatem lucis hujus ac vitae, quam [a 1Kb] sine respectu ullius rationis imprudentes amittere suaderentur. Talibus auditis Christiani viri, meritoque mirabiles, venenatas perniciosi hortatoris blanditias non solum constantibus animis respuerunt, verum etiam responsione acerrima refutarunt. Quid tu, aiunt, omnium [Col. 0967B] nequissime, contra Deum rebellare ausus, famulos ejus verbis fallacibus supplantare conaris? Quid nos a cultu Dei veri, et vivi, ad mortua daemonum simulacra inclinare contendis? Quid honorum terrestrium caducis promissionibus, et inanium rerum praestigiis, animos nostros e vigore fidei coelestis depravare pertentas? Exsecramur munera, quae detrimentum salutis important; repudiamus honores, qui auferunt illam gloriam sempiternam; reprobamus amicitias regis, quae nos a charitate Dei separare desiderant; respuimus et hanc temporalem nostri corporis vitam, quae cum periculo fidei servata animae acquirit interitum; postremo nec suppliciis praesentibus deterremur. Tradimus carnem poenis, quascumque irrogare volueris, ne abnegantes [Col. 0967C] Christum Deum, ad tormenta perpetua demergamur, quae diabolo, et vobis ministris ejus sunt ab initio praeparata. Tunc ille judex iniquitatis, hujusmodi dictis accensus, furorem suum, quem paulo ante subtilius explere voluerat, excogitata supplicii novitate [b 2Kb] geminavit. Perspiciens enim regionis naturam [Col. 0968A] nimiis rigentem frigoribus, tempus etiam, quo maxima hiemis asperitas Aquilone flante violentius incumbebat; [c 40Kb] montes nivibus, pruinis arva tegebantur; liquores agnoscere suam naturam solis ignibus cogebantur; stupebant ingenti glacie torrentium fluminum cursus; [d 81Kb] stagnum quoque urbi in qua ista gerebantur, subjacens, 343 longe lateque diffusum, validissimo gelu durante, iter solidum plaustris gementibus commodabat. [e 1Kb] Hac ergo vi loci, vel temporis immanitate perspecta, sacrilegii Gentilis exactor, istud supplicii genus sanctis adhiberi imperat, ut nudatis corporibus religati in aperti aeris pruinosa duritie pernoctarent, balneis longe sub conspectu eorum fumantibus; ubi velox remedium victis callidus persecutor, animas eorum magis interficere gestiens, [Col. 0968B] promittebat. Sed beatissimi martyres, Spiritu sancto ferventes, vestibus suis procul abjectis, festini ad stadium properant, coronam tanto certamini propositam coelitus intuentes. Deinde hortatibus mutuis patientiae, vires accendunt, gloriam regni coelestis poenis praesentibus praeferunt, et hoc inter caetera replicantes: quod qui pro salute regis terreni hostiles gladios formidare contempsimus, cur non pro fide Dei, ac Domini nostri Jesu Christi regis aeterni, omnes irrogatos nostro corpori cruciatus, aequo animo patiamur, ocius ad aeternae lucis beatitudinem, vitamque perpetuam, gloriosae mortis compendio transituri? [f 1Kb] Inter pruinas ardebat Fides, et coelestes animi desiderio Christi fervebant. Urebat [Col. 0968C] acritudo nimii frigoris lucentes rigentium corporum cutes: at occupatae erga Dei amorem religiosae mentes amoenitatem paradisi cogitabant. Terebrabantur penetralia viscerum gelu, ita ut medullas ossium gravissimis cruciatibus internus quidam [g 1Kb] glacialis tortor urgeret: et animorum virtus immobilis, [Col. 0969A] cursus sui metas aspiciens, de proxima consummatione gaudebat, fideli tolerantia promissum Dei munus exspectans. Sed unus ex eorum numero, brevissimi adhuc, et jam supremi doloris impatiens, rogare miser coepit ut [a 1Kb] ad balneas duceretur. Miles interea, cui sollicitudo injuncta fuerat ut illud mortis lavacrum victis quibusque reseraret, dum curiosis oculis de loco sublimi agonem virorum spectat insignium, rei exitum captans, videt ducem coelestis militiae descendentem cum multitudine angelorum, et fortissimis bellatoribus claras vestes, atque opima singillatim 344 praemia erogantem, quae solus ille miserabilis cujus fidem diabolus fregerat, non accepit. Ducitur infelix ad balneas; ibique confestim caloris afflatu, quo se animandum crediderat, exanimatus, et vitam perdidit, et coronam. Luctuosum [Col. 0969B] facinus gratulatio inopinata subsequitur. Repente ejus locum supradictae visionis admirator invadit; nudat membra optato supplicio; se esse Christianum clamore ingenti congeminat, quem spectaculi illius admirabilis virtus, subito ex Gentili verum fecerat Christianum. Tenetur continuo professionis suae reus; ligatur volens, et secantibus vinculis crudeliter innodatur; perseverat adstrictus, gloriatur in poena, spe divinae remunerationis effertur. Crescit inter supplicia fides Christi: augetur inter tormenta dilectio. Nam sensu apostolico testabatur: Me nulla suppliciorum vis, nulla immanitas tormentorum poterit separare a charitate Dei, quae est in Christo Jesu Domino nostro (Rom. VIII, 9). In mediis cruciatibus novus martyr, instruente Spiritu [Col. 0969C] sancto, eruditur et proficit; moritur et triumphat. Trinitas adoranda testem suum inter poenas fideliter permanentem, martyrio ipso ad vicem baptismi, gloriosius [b 1Kb] et abluit, et emundat, et ad coelorum [Col. 0970A] regna perducit. Commoritur denique [c 1Kb] quadragesimus iste sanctus cum sanctis, ut sacer numerus, quem Salvator jejuniis honoraverat, compleretur; sicut ipsi beati martyres orasse memorantur. Post haec [d 1Kb] jussit carnifices, defunctorum corpora longius transportata ignibus concremare. Relinquebant unum, qui adhuc vivere putabatur, si forte mutaret in pejus ipsa solitudine voluntatem. Ibi ejus venerabilis mater, quae talem filium bono sapientiae coelestis lacte nutriverat, cucurrit ad cadaver spirantis filii, et propriis eum manibus vehiculo quo corpora aliorum congesta ad pyram trahebantur, imposuit. Vade, inquit, nate, istam bonam viam, salvus cum coaetaneis tuis, et gloriosus ad Dominum. O admirabilis, et vere digna mater martyris! quinimo et ipsa jam martyr; [e 3Kb] quae propriis visceribus non pepercit, [Col. 0970B] dum sua membra pro Christi nomine puniri laetatur in filio. Jam vero nec illud in postrema parte reticemus, quod cum cineres exustorum corporum, mandato persecutoris, in fluvium jacerentur, [f 1Kb] non defuerunt religiosae manus, quae [g 1Kb] partem cineris 345 vel furto eriperent, vel pretio compararent. Hinc et Ecclesia Caesariensis exsultat, et nostra fraternitas non immerito gloriatur, reservatum sibi providentia Dei salutare munus intelligens. [h 1Kb] Portionem reliquiarum sumpsimus, et nihil nos minus possidere confidimus, dum totos quadraginta [i 1Kb] in suis favillis honorantes amplectimur: sicut illa in Evangelio (Matth. IX, Luc. VIII) fidelis mulier quae per fimbriam Christi salvata est, oram tenuit vestimenti, et virtutem divinitatis exegit: attactu [Col. 0970C] fimbriae medelam credenti fides traxit, et salutem quam praesumpserat, acquisivit. Itaque pars ipsa quam meruimus, plenitudo est; dividi enim quadraginta isti martyres ab invicem nullo modo possunt, [Col. 0971A] quorum sunt inseparabiles et indiscretae reliquiae. Nam sicut animas eorum igneus ille Spiritus Dei, salutaris fidei unitate conjunxit (Erat enim (Act. IV, 32) omnium credentium cor unum, et anima una), ita etiam membra eorum concremans ignis in unum favillae corpus redegit. Habemus ergo et hos quadraginta, et praedictos decem sanctos, ex diversis terrarum partibus congregatos; unde hanc ipsam basilicam eorum meritis dedicatam, CONCILIUM SANCTORUM nuncupari oportere decernimus. Dignum est enim, ut ad tantorum Martyrum venerandas reliquias processuri, ad CONCILIUM SANCTORUM nos procedere fateamur. Tot igitur justorum patrocinio adjuvandi, tota fide, omnique desiderio, supplices [a 1Kb] secundum eorum vestigia curramus; ut ipsis intercedentibus, [Col. 0971B] universa quae poscimus, adipisci mereamur, magnificantes Christum Dominum tanti muneris largitorem; cui omnis honor, virtus, et gloria, cum Patre, et cum Spiritu sancto, ante omnia, et nunc, et semper, et in cuncta saecula saeculorum. Amen.



SERMO XVIII. DE DIVERSIS CAPITULIS OCTAVUS. Seu responsio S. Episcopi ad [b 1Kb] Serminium [c 1Kb] de villico iniquitatis.

Servo Christi SERMINIO GAUDENTIUS episcopus.

346 Sapientem virum semper convenit dicta sapientiae cogitare, hisque intelligendis omne acumen ingenii, omnem vigorem mentis intendere. Et idcirco [Col. 0971C] tu, qui et mundanae sapientiae litteris eruditus es, et veram Dei sapientiam per sacras litteras didicisti, [Col. 0972A] operam navare non desinis ad perquirendos interiores sensus verborum Christi, quem Dei esse virtutem, Deique sapientiam, docente Apostolo (I Cor. I, 24), non ignoras. Nam inter caetera divinae Legis eloquia, [d 1Kb] quorum dissertionem frequenter exigis, hoc etiam specialiter postulasti; ut parabolam de Villico iniquitatis valde difficilem, [e 1Kb] cujus nemo nostrum tibi idoneus videretur interpres, [f 1Kb] ego scriptis propriis explanarem. Explanationem vero ipsam litteris tradi ideo forsitan vis, ut chirographum teneas responsionis meae de capitulo, ut ipse fateris, obscurissimo. Sed non formidabo vel eloqui interrogatus, vel etiam scribere pro pusillitate sensus mei, [g 1Kb] salva fidei ratione, quid sentiam. Ac primum, charissime, ipsius lectionis verba ponenda sunt, et ita demum [Col. 0972B] ratio est aperienda dictorum. Refert in Evangelii sui libro beatus Lucas: Dicebat, inquit Dominus Jesus ad 347 discipulos suos parabolam: Homoquidam erat dives, qui habebat villicum: [h 1Kb] et hic delatus est quasi dissiparet facultates ejus. Et vocato eo ait illi: Quid hoc audio de te? Redde rationem villicationis tuae: jam enim non poteris villicare. Ait autem villicus intra se: Quid faciam, quia Dominus meus aufert a me villicationem? fodere non valeo, mendicare erubesco. Scio quid faciam, ut, cum amotus fuero de villicatione, recipiant me in domos suas. Et convocans unumquemque debitorem Domini sui, dicebat primo: Quantum debes Domino meo? At ille dixit: [i 6Kb] Centum batos olei. Et ait illi: Accipe litteras tuas: et sedens cito scribe quinquaginta. Deinde alii dixit: Tu vero quantum debes? At ille ait: Centum coros tritici. Et [Col. 0972C] ait illi: Accipe litteras tuas, et scribe octoginta. Et laudavit Dominus villicum iniquitatis, quia prudenter [Col. 0973A] fecit: quoniam filii hujus saeculi prudentiores quam filii lucis in generatione sua sunt. Et ego vobis dico: facite vobis amicos de mammona iniquitatis: ut, cum defeceritis, recipiant vos in aeterna tabernacula. Qui fidelis est in minimo, et in multo fidelis est: et qui in minimo iniquus est, et in multo iniquus est. Si ergo in iniquo mammona fideles non fuistis, [a 1Kb] quod verum est quis credet vobis? Et si in alieno fideles non fuistis, quod vestrum est quis dabit vobis? Nemo potest servus duobus dominis servire: [b 1Kb] aut enim unum oderit, et alterum diliget; aut unum patietur, et alterum contemnet. Non potestis Deo servire, et mammonae (Luc. XVI).

Perfecti doctoris est, ad erudiendos discipulos, similitudines earum rerum proponere quae in conversatione [Col. 0973B] humani generis frequentantur, ut auditor idoneus, ad operandi studium comparationis magisterio informetur; nec dubitet hoc opus aggredi quod possibile ac necessarium esse, parabolae imago monstraverit. Et idcirco Dominus Jesus, salutarium mandatorum verus magister, discipulos suos, vel tunc apostolos, vel 348 nunc universos credentes, [c 1Kb] incitare volens ad eleemosynas fideliter exercendas, similitudinem proposuit Villici, ut exemplo hujus personae nihil esse nostrum in saeculo isto signaret, sed nobis creditam esse dispensationem facultatum Domini nostri, vel ad utendum ex eis sufficienter cum gratiarum actione, vel ad distribuendum conservis, prout cuique opus est; nec licere nobis passim facultatibus abuti commissis, [Col. 0973C] aut in expensas usurpare superfluas, cum sit erogationis ratio Domino venienti reddenda. Denique post finem parabolae sic adjecit: Et ego dico vobis: facite vobis amicos de mammona iniquitatis, ut, cum defeceritis, recipiant vos in aeterna tabernacula (Luc. XVI, 9); id est amicos vobis pauperes facite de terrenis facultatibus quas iniquitas humanae avaritiae sibi vindicat, ne hominibus Dei ex ejus rebus quidquam impertiat. Mammona enim sermone [Col. 0974A] Syro pecuniae, sive divitiae, nuncupantur. Facite ergo vobis, inquit, amicos pauperes de mammona iniquitatis, [d 1Kb] ut, cum defeceritis, eadem substantia in pauperum necessitates erogata, atque consumpta, recipiant vos in aeterna tabernacula; iidem videlicet pauperes amici conciliandae salutis, in quibus Christus remunerator aeternus se hujus humanitatis fatebitur officia percepisse. Recipient ergo nos non ipsi omnino pauperes per semetipsos, sed per eum qui in illis obedientiae, ac fidei nostrae fructu reficitur, suscepturus ministros pietatis hujus in aeterna tabernacula regni coelestis. Dicit enim: Venite, benedicti Patris mei, possidete regnum quod vobis paratum est ab origine mundi: esurivi enim, et dedistis mihi manducare: sitivi, et dedistis mihi bibere: [Col. 0974B] peregrinus eram, et collegistis me: nudus, et cooperuistis me: infirmus, et visitastis me: in carcere eram, et venistis ad me (Matth. XXV, 34). Quibus verecunde, ac reverenter excusantibus: Domine, quando te vidimus in his necessitatibus, et ministravimus tibi (Ibid., 37)? respondebit dicens: Amen dico vobis, cum fecistis uni ex minimis istis, mihi fecistis (Ibid., 40). Nulli itaque absurdum videatur quod illi nos dicantur suscipere quorum causa suscipimur; cum et ipse susceptor noster Dominus Jesus, qui necessitatibus humanis non subjacet, se in illis esurisse, et sitisse, et peregrinum, et nudum, et infirmum, [e 1Kb] et carceratum fuisse, perhibeat. Facite ergo vobis, ait, amicos de mammona iniquitatis, [f 1Kb] ut, cum defeceritis, 349 recipiant vos in aeterna tabernacula. Et post [Col. 0974C] pauca: Si in iniquo mammona fideles non fuistis, [g 1Kb] quod verum est, quis credet vobis? Enimvero, dilectissime, quis ei qui terrenas facultates, [h 1Kb] iniquitatis plerumque materiam suggerentes, dispensare fideliter nesciat, committendas putet esse veras coelestium rerum divitias, quibus fidelis distributor, ac justus, rite, meritoque perfruitur? Nam gloria et divitiae in domo ejus, et justitia ejus manet in saeculum saeculi (Psal. CXI, 3). Statim denique sermo [Col. 0975A] ille Dominicus ita conjungitur: Et si in alieno fideles non fuistis, quod vestrum est quis dabit vobis (Luc. XVI, 11)? Profecto enim quidquid in hoc saeculo est, alienum nobis est; qui retributionem futuram sperantes, velut hospites et peregrini in hoc mundo conversari jubemur, ut unusquisque nostrum securus Domino audeat confiteri: Advena ego sum, et peregrinus, sicut omnes patres mei (Psal. XXXVIII, 13). Propria vero credentibus, et aeterna possessio est illa coelestis, ubi esse cor, et thesaurum nostrum novimus (Matth. VI): ubi jam toto affectu mentis, per fidem nos habitare praesumimus; quoniam juxta beati Pauli doctrinam, conversatio nostra in coelis est (Philip. III, 20). Nostrum est igitur coelorum regnum, si pollicenti Domino, in humilitate [Col. 0975B] cordis, et spiritus mansuetudine serviamus. Beati enim pauperes spiritu, quoniam ipsorum est regnum coelorum (Matth. V, 3). Quod utique regnum non potest adipisci omnis qui in alieno hujus saeculi patrimonio temporarie sibi credito, idoneus, ac fidelis dispensator non fuerit; unde alio in loco dicebat Dominus: [a 1Kb] Quam difficile qui pecunias habent, intrabunt in regnum Dei (Matth. XIX, 23)! Et in fine lectionis hujus ait: Non potestis Deo, et mammonae servire (Luc. XVI, 13). Dei enim Christi servos, atque discipulos, imperare oportet pecuniae, non servire; ne, dum cupiditati ejus obedimus, a charitate servitutis ejus, [b 1Kb] dominante pecunia, separemur. Dispergendae sunt ergo pecuniae indigentibus, secundum praeceptum Creatoris omnium Dei; quoniam [Col. 0975C] neque nostrae sunt, neque illas sine 350 iniquitate, ac sui pernicie, avarus quisquam detinet. Nam juxta sententiam Salvatoris aditum regni coelorum suis retentoribus intercludunt, et facilius est camelum per foramen acus transire, quam divitem intrare in regnum Dei (Matth. XIX, 24): illum nempe divitem, qui sit ob horrorem turpis avaritiae [c 2Kb] camelo infirmior. Gravis pecuniarum sarcina est, quae tenacium sui mentes avaritiae pondere ad terram deprimit, nec emergere ad superna, coelumque suspicere, ubi vita nostra est, omnino permittit; cum doceat beatus Apostolus: Si consurrexistis cum [Col. 0976A] Christo, quae sursum sunt quaerite, ubi Christus est in dextera Dei sedens: quae sursum sunt sapite, non quae super terram. Mortui enim estis, et vita vestra abscondita est cum Christo in Deo. Cum Christus apparuerit vita vestra, tunc et vos apparebitis cum ipso in gloria (Coloss. III, 1 seqq.). Quoniam vero arcta et angusta via est quae ducit ad vitam (Matth. VII, 14), oneratos divitiarum terrestrium fascibus ingredi per illam non capit. Expeditos quaerit ac tenues, omnique continentia castigatos; et (ut ita dixerim) filo gracili similes, qui etiam per foramen illius mysticae acus facile transeant, spiritales effecti. Haec est ratio, et utilitas parabolae hujus, cui primum, juxta quod jubetur, parendum est: et ita intellectus secretior, si reperiri valeat, inquirendus est; quia non [Col. 0976B] in sermone est regnum Dei, sed in virtute (I Cor. IV, 20). Et non auditores tantum, sed factores Legis justificabuntur apud Deum (Rom. II, 13); nec potest aliquis liquido comprehendere interiorem scientiam divini eloquii, Apostolo protestante: O altitudo divitiarum sapientiae et scientiae Dei! quam imperscrutabilia sunt judicia ejus, et investigabiles viae ejus! Quis enim cognovit sensum Domini? aut quis consiliarius ejus fuit (Rom. XI, 33, 34)? Et alio in loco, cum de Adam et Eva, sacramentum divini sermonis nimium grande sentiret, et loqui illud digne non posset, ait: Mysterium hoc grande est: ego autem dico in Christo et in Ecclesia (Ephes. V, 32). Vis autem nosse, quod ad aeternam vitam non per notitiam secretorum, sed per operum bonorum efficientiam, pervenitur? [Col. 0976C] Dominus in Evangelio interroganti cuidam diviti sic respondit: Si vis ad vitam venire, serva mandata (Matth. XIX, 17). Quae cum ille se omnia custodisse 351 jactaret, extorqueri tamen [d 1Kb] ab eo ad praesens unum mandatum non potuit, ut misericors esset in pauperes, et thesaurum suum transferret ad coelum; nam statim audito hoc sermone abscessit tristis. Nec immerito tristis; quia gaudium coelestis thesauri, malo avaritiae possessus possidere non poterat. Profecto radix omnium malorum est amor pecuniae, ut ingemiscit Apostolus: quam quidam appetentes erraverunt a fide, et inseruerunt se doloribus [Col. 0977A] multis (I Tim. VI, 10). Nam [a 1Kb] perniciosum fidei errorem patitur, et inserit se doloribus multis, qui amore terrestrium, sicut adolescens iste, discedit a Christo; dum mandatum ejus subterfugit; dum a conspectu Domini, tristis, ac lugens, ad poenas avaris et contemptoribus praeparatas, spontanea caecitate deducitur. In sinistra enim parte, infructuositatis merito constitutis dicetur: Discedite a me in ignem aeternum, quem paravit Pater meus diabolo et angelis ejus: quia cum non fecistis misericordiam indigentibus, nec mihi fecistis (Matth. XXV, 41). Venio nunc ad illud quod tantopere a me exegisti, et quid super eo sentiam, qua potero brevitate narrabo; nulli praejudicaturus, qualiter interpretari voluerit, modo ut explanatio ejus traditionem fidei apostolicae [Col. 0977B] non infringat. Iniquitatis villicum diabolum puto esse, qui idcirco [b 1Kb] ob correptionem generis humani saeculo isto dimissus est, ut immanitatem crudelissimi hujus villici fugientes, ad pietatem Dei suppliciter concurramus, cujus misericordia atque virtute contra omnes infestationes ejus defensi esse possimus: quandoquidem et ipse villicus sub potestate constitutus est Domini Dei; illius vere divitis qui, sicut docet Apostolus, dives est in omnes, et super omnes qui invocant eum. Omnis enim qui invocaverit nomen Domini, salvus erit (Rom. X, 12, 13). Dissipat autem diabolus facultatem Domini sui, quando in perniciem generis humani grassatur; id est in nostram necem, qui possessio Dei sumus, sicut ipse Dei Filius, Patris sui dicta per Prophetam [Col. 0977C] referendo, testatur: Postula a me, et dabo tibi gentes haereditatem tuam, et possessionem tuam terminos terrae (Ps. II, 8). Et iterum: Quoniam elegit sibi Dominus Jacob, et Israel in possessionem sibi (Ps. CXXXIV, 4). Videns ergo Deus in tantum daemonis audaciam prorupisse, ut quos correctionis causa tentare solum permissus fuerat, usurpaverit, et necaverit, [c 1Kb] comminatur illi expulsionem, 352 ut immanitas ejus, metu ultionis interminatae frangatur. At ille nequissimus, hominum mortem quaestum suum computans, aestuat anxius, [d 1Kb] quod Dominus ei potestatem dominandi ablaturus esset; et quoniam nec operari bonum vult, et petere misericordiam poenitens erubescit, argumentatur, quomodo praevaleat debitores Domini sui (id est peccatorum [Col. 0977D] debitis involutos) non tantum aperto praelio persequi, sed etiam sub praetextu fallacis benevolentiae, blanda fraude decipere, quo magis eum in [Col. 0978A] domos suas falsa benignitate seducti recipiant, cum ipso in perpetuum judicandi. Magnum siquidem suppliciis suis diabolus putat hoc esse remedium, si poenarum socios multos acquirat. Nam callidus hostis, adveniente et comminante Christo turbatus, excogitavit venenato consilio, qualiter hi etiam qui illum persequentem fugiebant, cedentem sequantur. Festinat enim novis artibus, variisque tentationum generibus supplantare homines, a quorum dominatu in fine saeculi submovendum se penitus esse cognoscit. Nam post adventum Christi, duplicato contra hominum genus furore succenditur, sciens quia modicum tempus habet, sicut scriptum de illo est (Apoc. XII). Debita conservorum suorum, quae in potestate Domini sunt, relaxare se falso promittit, dum [Col. 0978B] vanam, vel in fide, vel in opere peccantibus, indulgentiam pollicetur; dum persuadet non imputari ad peccatum ea scelera quae ipsi etiam qui committunt, gravia esse crimina non ignorant. Nam confitentur sui debiti quantitatem, cum ex integro obnoxios se esse Deo, et pro fide contempta, et pro opere neglecto, negare non possunt. Qui autem reddunt quae Dei sunt, Deo jam debitores non sunt. Nec mireris, si debitorum remissionem taliter mentiatur hominibus [e 1Kb] quos hac arte subtilius conatur occidere, qui Christo rerum omnium conditori ausus est regna mundi promittere, sua illa esse impudenter asserendo. Haec omnia mea sunt, inquit, et cui volo, do illa. Tu itaque si procidens adoraveris me, erunt tua omnia (Matth. IV). O inenarrabilis Christi patientia, [Col. 0978C] quae idcirco tentatorem loqui permittit, ut suscepto homini artem praeliandi, atque vincendi, in semetipso demonstraret! O effrenis diaboli mendacis audacia! Deum sentit, et tentat: Dominum novit universae creaturae, cui sua esse mundi regna mentitur; et ei se largiturum possessionem [f 1Kb] creabilium pollicetur per quem creata esse omnia non ignorat. Ab initio enim, 353 sicut scriptum est, homicida fuit diabolus, et in veritate non stetit, quia veritas non est in eo (Joan. VIII, 44). Sed jam ad ipsas de quibus quaeritur, species veniamus, Triticum, sicut supra tetigimus, fides Christi est, vitae humanae principium. Hic enim est panis vivus, qui de coelo descendit, et vitam dat huic mundo (Joan. VI, 33). Et iterum dicit ipse: Qui credit in me, etiamsi mortuus fuerit, vivet [Col. 0978D] (Joan. XI, 25). Oleum vero bona sunt opera, quae non habentes illae virgines fatuae (Matth. XXV), exstinctis animarum suarum lampadibus, in tenebris [Col. 0979A] remanserunt, a thalamo regni coelestis exclusae. Animas enim nostras non solum virgines esse in fide oportet, atque integras, verum etiam totius boni operis oleum portare secum semper in vasis suis; ne ipsae in nobis fidei lampades defectu operum exstinguantur. Nam sicut caro sine anima, ita fides sine operibus mortua est, secundum Jacobi sancti sententiam (Jac. II, 26). Lumen quippe fidei tunc erit juge atque perpetuum, si affatim bonorum operum [a 9Kb] pinguedine animetur. Circumvenit ergo diabolus hominum genus pollicitationibus falsis, ut debitum fidei et operum non cognoscant; donec sententia Domini judicis in inferni carcerem retrudantur, usque ad novissimum quadrantem per supplicia exigendi (Luc. XII, 59). Quod autem [b 1Kb] centum vasa [Col. 0979B] olei, id est operis, persuadet in quinquaginta transcribi, et centum coros tritici, id est fidei, cogit in octoginta transferri; occultior ista fraus est, multumque subtilis circumventio inimici: dum retractos ab idololatria homines, variis perniciosorum dogmatum involvit erroribus, summam salutaris fidei minuendo; et ab iniquis actibus remotos, bonisque operibus insistere cupientes, pestifero jactantiae amore supplantat. Nam conatur fidem nostram, et opera nostra a centenario numero, perfecto scilicet, et in dextera constituto, ad sinistrae partis dolosa compendia depravare; apostolicam fidem sinistro haereticae persuasionis sensu pervertens, et merita bonorum operum, dexterorumque factorum, ad sinistros mores plerumque deducens. Quantos enim [Col. 0979C] diabolus a dexterae partis vigore, sinistris monitis, in vitia voluptatum carnalium relaxavit! Quantos debita spiritualia religionis operibus persolvere gestientes, [c 1Kb] mercede coelesti, injecta gloriae humanae cupiditate, privavit; ut dexterae 354 partis praemia promissa non capiant, dum in ipsis bonis operibus non Deo, sed hominibus placere festinant! Unde filius Dei Christus Dominus discipulos suos monens, [Col. 0980A] ut justitiam, et eleemosynas, et jejunia, et precationes suas non studerent coram hominibus celebrare, ne per vitium jactantiae, quod sinistrae parti deputatur, mercedem dexterae partis amitterent; ait: Nesciat sinistra tua, quid faciat dextera tua (Matth. VI). Clare patet ergo, quam venenata prudentia ille iniquitatis villicus, debita religionis officia de dextera parte in sinistram commutet. Nec illud otiosum est quod major numerus deperit Domino, cui debitores sumus, ex operibus oleo figuratis, quam ex tritico ad vitalis fidei specimen comparato. [d 1Kb] Minor enim turba est quae a fide recta, quam quae ab operibus congruis, diaboli fraude subtrahitur, Salvatore testante: Quid mihi dicitis, Domine, Domine, et non facitis quae dico vobis (Luc. VI, 46)? Laudat vero [Col. 0980B] Dominus non bonitatem, non pietatem, non aequitatem, sed astutiam, et callidam prudentiam villici iniquitatis, quod dolum suum subtili nequitia concinnasset. Laudat autem minaciter simul, et prudenter. [e 1Kb] Minaciter quidem, dum ipso iniquitatis vocabulo pessimam diaboli prudentiam damnat: prudenter autem, dum contra argumentorum ejus consilia discipulos audientes informat, ut omni cautela, atque prudentia, tam callido, tam nequiter prudenti inimico repugnent. Ipse enim serpens erat in paradiso prudentior omnibus bestiis (Gen. III), qui protoplastos homines venenato morsu seductionis occidit. Cujus serpentis tortuosa ingenia beatus Apostolus deprehendens, ait: Non enim astutias ejus ignoramus (II Cor. II, 11). Unde et Salvator: [Col. 0980C] Estote, inquit, prudentes sicut serpentes, et simplices ut columbae (Matth. X): quod aliis verbis apostolus Paulus edisserit, cum dicit: Malitia parvuli estote, ut sensibus perfecti sitis (I Cor. XIV, 20). Prudentes nos esse Christus praecepit, non venenatos: sapientes, non noxios: sed qui veterem peccati tunicam, ut coluber, deponentes, in novum hominem reformemur; [f 1Kb] caput nostrum quod est Christus, omni diligentia [Col. 0981A] conservantes, et pro eo membra omnia persecutoribus 355 laceranda tradentes, ut fides Dei, quae caput salutis ac vitae nostrae est, sana et invulnerata permaneat. [a 1Kb] Quapropter, dilectissime, imitemur prudentiam villici hujus, non perfidiam: aemulemur astutiam ejus, non sectemur nequitiam. Quantum ille in opere iniquitatis suae nocendi peritus est, tantum nos studiis salutaribus eruditi, et omni prudentia instructi, atque armati esse debemus: Induentes nos ipsos loricam fidei, et galeam salutis (I Thess. V), et gladium spiritus (Sap. V), et scutum inexpugnabile aequitatis, in quo possimus, ut hortatur Apostolus, omnia jacula nequissimi ardentia exstinguere (Ephes. VI); ne nos incautos suggestionum suarum spiculis ubicumque configat, ne inermes [Col. 0981B] opprimat, ne interficiat dormientes; ne et vigilantes, et armatos, si usum belligerandi nesciamus, interimat. [b 1Kb] Prudentiores enim reperiuntur interdum spiritus immundi, quos filios saeculi, id est tenebrarum filios, Dominus nuncupat, quam filii lucis, quos Deus, qui lux est, in adoptionem filiorum vocare dignatur [c 1Kb] per lavacri coelestis sacramenta renatos. [d 1Kb] Vale, in Christo charissime fili.



SERMO XIX. DE DIVERSIS CAPITULIS NONUS. Seu responsio ejusdem S. Episcopi ad Paulum diaconum, De eo quod Dominus Jesus Apostolis: Quia Pater major me est.

[Col. 0981C] 356 Ante istum sacri Evangelii locum, cujus a me intelligentiam fideli studio per litteras exigis, [e 1Kb] Paule frater, carnis ac spiritus germanitate charissime, plurima Christus Filius Dei vivi de divinitatis suae una et perfecta cum Patre substantia locutus esse cognoscitur, cum diceret Judaeis: Ego et Pater unum sumus (Joan. X, 30); cum sancto Philippo [Col. 0982A] responderet: Qui me videt, videt et Patrem (Joan. XIV, 9); cum beatis Apostolis communiter loquere tur: Credite mihi, quia ego in Patre, et Pater in me est (Joan. XIV, 11). Post haec ergo, et istiusmodi multa, quibus se esse cum Patre probavit, et ejusdem essentiae, nunc aliquid illaturus quod robustis in fide mentibus plenitudinem scientiae cumularet, scrupulum dubiis, perfidis fomentum blasphemiae ministraret (quoniam sermo Dei (Luc. XI, 34) positus est in ruinam, et resurrectionem multorum), praemonuit undecim beatos Apostolos, simulque fidei eorum vestigia secuturos, ne ad auditionem proferendi sermonis [f 2Kb] turbellam mens alicujus pateretur. Ne turbetur, inquit, cor vestrum, neque formidet. Audistis quia ego dixi vobis: vado, et venio [Col. 0982B] ad vos. Si diligeretis me, gauderetis utique, quia vado ad Patrem: quia Pater major me est (Joan. XIV, 27, 28).

Hanc habent haeretici Ariani [g 1Kb] famosissimam quaestionem, qua Filium Dei ore sacrilego, minorem Patre suo esse contendant, ipsius testimonium 357 proferentes, quoniam ait: Quia Pater major me est. Excaecavit eos nequitia cordis eorum (Sap. II, 21), ne ex antelatis sermonibus rationem dicti hujus agnoscerent; vel potius ne veritatem cognitam sequerentur. Duplex est in Christo substantia; [h 1Kb] una propria, alia nostra jam sua: id est una Dei, alia hominis. Filius enim Dei, ex quo eum illibata Virgo peperit, de Spiritu sancto conceptum, atque hoc genere nascendi Verbum caro factum est, et habitavit [Col. 0982C] in nobis (Joan. I); idem coepit esse etiam Filius hominis qui in principio erat apud Patrem Filius Dei, utique Deus Verbum. Exinde per incrementa aetatis, Creator temporum proficit in virum perfectum, testante evangelista: Puer autem erescebat, et confortabatur, et implebatur sapientia; et gratia Dei erat in illo (Luc. IV, 40). Quem profectum [Col. 0983A] nostro profectui profecisse, intelligens apostolus Paulus aiebat: Donec perveniamus, inquit, omnes in virum perfectum in mensuram aetatis plenitudinis Christi (Ephes. IV. 13): quamquam perfecta divinitas, quae quod erat semper erit: et sine fine, nullo eguerit incremento. Omnia ergo quaecumque in hac duplici substantia constitutus, vel locutus est, vel fecit, vel pertulit Christus; nunc omnipotentem Dei naturam, nunc infirmam suscepti hominis demonstrabant. Nativitas carnis hominem monstrat; Deum probat inusitatus Virginis partus. Angustum praesepis cunabulum, et obvolutio consueta pannorum, humanam signat infantiam: sed Angelorum voces Deum pastoribus annuntiant esse qui natus est. Nam cum diceret Angelus: Nolite timere: [Col. 0983B] ecce enim evangelizo vobis gaudium magnum, quod erit omni plebi; quia natus est vobis hodie Salvator, qui est Christus Dominus, in civitate David. Et hoc vobis signum: invenietis infantem pannis obvolutum et positum in praesepi. Subito facta est cum Angelo multitudo exercitus coelestis laudantium Deum et dicentium: Gloria in excelsis Deo, et in terra pax hominibus bonae voluntatis (Luc. II, 10 seq.). Deinde Herodes persequitur parvulum: sed stellae obsequentis fulgor magnum declarat Deum; [a 1Kb] quem legati universarum Gentium magi suppliciter adorantes (Matth. II), coelesti Regi 358 honorificentiam debitam, oblatione mysticorum munerum, deferebant. Annorum duodecim puer Jesus in templo a parentibus anxiis reperitur (Luc. II); sed in [Col. 0983C] verbis eum Sapientiam Dei, doctorum circumsedentium turbae mirantur. Et qui peccatum non fecit, nec dolus inventus est in ore ejus (Is. LIII), ad Baptismum Joannis quasi homo peccator accedit, nostra in suo corpore crimina abluturus; sed et ibi statim naturae divinae proprietatem vox Patris ejus e coelo intonat dicens: Hic est Filius meus dilectus, in quo bene complacui. Hunc audite (Matth. III, 17). [b 1Kb] Ut ad hominem diabolus tentator accedit (Matth. IV): sed triumphato diabolo statim succedunt Christo tamquam Deo servientium ministeria angelorum. Seditiones furentium Judaeorum declinat frequenter ut homo (Joan. VIII): sed legiones daemonum quasi servorum, Deus verbi sui fugat imperio (Luc. VIII). Supra puteum sedet fatigatus ex itinere quasi [Col. 0983D] homo (Joan. IV); sed Samaritanae mulieris occulta reserat quasi Deus, humanarum mentium perscrutator; et non solum reserat, sed etiam lavacro aquae [Col. 0984A] in aeternam vitam salientis emundat. Emundat autem fideliter supplicantem: Ab occultis meis munda me (Ps. XVIII): nam dicit ad eum mulier: Domine, da mihi hanc aquam, ut non sitiam amplius (Joan. IV); ardore videlicet exstincto peccaminum. Esurire, sitire, fatigari, dormire, hominis est: sed quinque panibus quinque millia hominum satiare, Dei est (Joan. VI). Et largiri aquam vivam (Joan. IV), cujus unus haustus bibenti praestet ne ultra jam sitiat, sed sit in eo fons aquae salientis in vitam aeternam, nonnisi Dei est. Et qui labore terreni itineris conficitur velut homo, rursus idem super aquas ambulat quasi Deus. Nam cum Dominus (Matth. XIV) discipulos suos jussisset navigare trans fretum, donec ipse dimitteret turbas; abscedentibus turbis, ascendit [Col. 0984B] et oravit in monte. Vespere autem cum jam navicula in medio mari fluctibus jactaretur contrario vento commotis (Marc. VI; Joan. VI), ipse majestatis suae virtute subvectus, ambulabat super terga aequoris, nec plantas gradientis tumens unda tangebat. Periclitantes Apostoli quarta vigilia noctis venientem Christum procul aspiciunt. Petrus rogat: Domine, si tu es, jube me venire ad te super aquas (Matth. XIV, 28). At ipse, ne quid fideli negaret desiderio, ait: Veni. Et descendens, inquit, Petrus de navicula, ambulabat super aquas ut perveniret ad Jesum. Videns vero ventum validum, timuit: 359 et cum coepisset mergi, clamavit dicens: Domine, salvum me fac. Et continuo Jesus extendit manum, et apprehendit eum, dicens illi: Modicae fidei, [Col. 0984C] quare dubitasti (Matth. XIV, 29, 30)? Dum per terram gradiens fatigationem sentit, homo est: sed idem dum secura potestate per fluctus ambulans, Petrum mergentem sublevat, Deus est. Simulque hoc in loco et illud Ariani considerent, quod dubiis in fide Christi, exitialis quaedam sit parata submersio, nisi per confessionem veram supplices ad ejus omnipotentiam convertantur. Alibi quoque dormisse navigans Christus Dominus, a sancto evangelista describitur (Matth. VIII, 24), cum discipuli in extremo tempestatis discrimine constituti suscitaverunt eum, dicentes: Domine, libera nos, perimus (Ibid. 25); quando surgens imperavit vento, et mari, et facta est tranquillitas magna. Dormit ut homo, et exsurgens elementis imperat quasi Deus. Nam tumentes [Col. 0984D] fluctus verbo compescuit, statimque siluit increpata tempestas, et ad Creatoris sui vocem, [c 1Kb] plana confestim jacuit inflati gurgitis moles. Sed ne hujusmodi [Col. 0985A] singula recensendo longius a proposito sermone videar evagari, pauca adhuc ex verbis Domini nostri Jesu Christi adjiciam, ex quibus in ipso et humanae naturae conditionem, et divinam perspicias potestatem. [a 1Kb] Judaeis dicit: Quid me vultis occidere? hominem, etc. (Joan. VIII, 40). Et alibi confitentem Petrum, Tu es Christus Filius Dei vivi (Matth. XVI, 16), beatum pronuntiat, quod dignus fuerit cui hanc fidem Deus Pater infunderet; verum quippe Filium Dei se esse hac elocutione confirmans. Et qui dixerat: Potestatem habeo ponendi animam meam, et potestatem habeo iterum sumendi eam (Joan. X, 18), rursus ait: Tristis est anima mea usque ad mortem (Matth. XXVI). Et idem qui ait: Solvite hoc templum, et ego in triduum suscitabo illud (Joan. II, 19), [Col. 0985B] iterum dicit: Pater, si possibile est, transfer calicem hunc a me (Luc. XXII). Ea igitur ratione ipse qui ex persona Dei dixerat: Ego et Pater unum sumus (Joan. X); ex persona suscepti hominis dicit: Quia Pater major me est (Joan. XIV). Jam vero intelligenti quae dicta sunt, sequens explanatio apertius declarabit, qua ex causa dicatur istud quod scribitur, et quidnam sit quod ait: Quia Pater major me est; quamvis evidenter liqueat testimoniis 360 supradictis, Filium Dei sine ullo initio a Patre genitum, postquam nasci ex Maria beata dignatus est, et Deum esse et hominem; et nunc humilia quaeque secundum carnem [b 1Kb] vel egisse, vel locutum fuisse, vel passum: nunc immensam sublimitatem naturae Dei tam verbis docuisse, quam factis mirabilibus approbasse. [Col. 0985C] Tamen distinctionis hujus regulam non sequuntur nequissimi Ariani, sed cauponum dolo Judaicorum [c 1Kb] miscent aquam vino, id est humana divinis; et ita illam meram atque apostolicam fidem adultera permixtione confundunt, Deo ascribentes ignorantiam, infirmitatem, metum, impossibilitatem, [Col. 0986A] dubitationem, dolorem, esuriem, sitim, lassitudinem, caeterasque hominis passiones; quas Filius Dei absque detrimento divinitatis suae ita cum homine suscepit, atque portavit, ut proprias quidem [d 1Kb] computaret contumelias quas patiebatur in carne, sed tamen divinitas ejus, vim naturae suae retinens, impassibilis permaneret. Unde sanctus Apostolus (II Cor. XIII), salvo statu incorruptibilitatis divinae, Dominum majestatis memorat crucifixum. Enimvero ipsius Passio non in divinitatem, quae est impassibilis, sed in ejus hominem celebrata, pereunti mundo subvenit; hujus namque vulnere nos salvi facti sumus. Non quod divinitas ejus vulnerari potuerit, sed quia ipse infirmitates nostras susceperit, et peccata nostra portaverit, ac pro nobis doluerit, secundum Prophetae doctrinam (Is. LIII): neque [Col. 0986B] enim ipse infirmatus est, [e 1Kb] vel peccavit, vel ipse dolores crudelium vulnerum sensit. Nam quomodo fieri poterat, ut qui multiplices aegritudinum morbos praecepti sui potestate curaverat, et mortuis iteratam vitam imperio suo tribuerat; ipse [f 1Kb] secundum naturam divinam fuerit Passioni subjectus? Sustinebat ergo ut homo contumelias Passionis in carne, et operabatur ut Deus propria auctoritate virtutes. Unde Apostolus ait: Crucifixus est ex infirmitate, sed vivit ex virtute Dei (II Cor. XIII). Et hinc est illud 361 quod cum ad Passionem deducitur, tactu dexterae suae novam format aurem Malcho (Luc. XXII, 51), contra patientiae suae propositum, Petri ulciscentis gladio amputatam: et quod pendens in [Col. 0986C] cruce latroni confitenti paradisum donat (Luc. XXIII): et quod [g 14Kb] in sepulcro positus corpora sanctorum resuscitat (Matth. XXVII): et quod resurgens in ea videtur qua passus fuerat compositione membrorum (Luc. XXIV), et ad Apostolos intra unum domicilium congregatos, januis clausis ingreditur (Joan. XX): [Col. 0987A] et quod coelos ascendens, discipulos fideles non deserit, cum ipsis se permansurum usque ad consummationem saeculi pollicendo (Matth. XXVIII).

Hanc distinctionem si sequerentur haeretici Ariani, numquam mysterium vitae nostrae in contumeliam Filii Dei converterent, minorem illum Deo Patre blasphemis vocibus asserentes, quem vas electionis aequalem Patri esse testatur; aperiens omnem illam rationem, pro qua Dei Filius qui et homo, dixerit: quia Pater major me est. Hoc, inquit, sentite in vobis quod in Christo Jesu: qui in forma Dei constitutus, rapinam non arbitratus est quod esset aequalis Deo (Philipp. II). Aequalem testatur Apostolus: minorem conatur asserere Arius. Arbitrio committitur audientium, cuinam credendum censeant: utrum Paulo [Col. 0987B] apostolo, qui electus a Christo magister Gentium, velut sapiens architectus fundamentum Fidei posuit (I Cor. III); quique usque ad tertium coelum raptus audivit arcana coelestia (II Cor. XII): an exsecrabili Ario, [a 1Kb] qui principis Constantini temporibus, cum venenato corde confessionem catholicae fidei simularet; ambiens in amicitiam regis, et in gradum presbyterii, unde merito pulsus fuerat revocari; ad similitudinem Judae traditoris, crepuit medius, et effusa sunt omnia viscera ejus (Act. I), ne sub indumento ovis, lupus ad devorandum gregem Domini introiret. Hujus improbi assertionem sequentes Ariani, exemplum pariter sequentur et mortis. Nos autem [b 3Kb] qui apostolicam fidem, et doctrinam sequimur, ad explanationem supradictam 362 beatissimi [Col. 0987C] Pauli, aures nostrarum mentium fideli commodemus affectu. Sequitur enim: sed sese exinanivit (voluntaria scilicet bonitate) humiliando semetipsum. Et adjicitur: formam servi suscipiens, non utique servus effectus: in similitudine, inquit, hominis factus (Philipp. II). Quod enim factum est, in illo vita est (Joan. I): nempe illud quod in eo secundum carnem factum est, vita nostra est, ipso testante: Ego veni ut vitam habeant, et abundantius habeant (Joan. X). Deinde adjecit: et specie inventus ut homo (Philipp. II); nam Dei speciem, quanta sit, id est ipsum proprie Deum, nemo vidit umquam (I Joan. IV). Deinde humiliavit seipsum, factus, inquit, obediens usque ad mortem, mortem [Col. 0988A] autem crucis (Philipp. II); spontanea quippe humilitate cum patris voluntate, volens crucem pertulit, ut mors ejus fieret vita credentium. Propter quod, inquit, exaltavit illum Deus. Quem illum? eum scilicet qui supplicium crucis ac mortis excepit; non singulariter Deum, qui semper excelsus est per naturam. Et donavit illi nomen quod est super omne nomen (Ibid.). Nomen super omne nomen Deus est; et [c 1Kb] non utique Deo donatur, ut Deus sit. Nam in principio apud Patrem Filius Deus erat Verbum: sed homo a Filio assumptus promovetur in Deum, [d 1Kb] ut Filius Dei qui semper fuerat, Deus esset pariter et cum ea substantia quam sumpsit ex Virgine, totus iterum Deus. Ut in nomine Jesu, Dei quippe et hominis, omne genu flectatur coelestium, terrestrium et infernorum; et omnis [Col. 0988B] lingua confiteatur quoniam Dominus Jesus est in gloria Dei Patris (Ibid.). Id est, ut post Passionis mysterium, et Ascensionis triumphum, jam totus Dei Filius cum eo quod pro nobis dignatus est assumere, in gloria Dei Patris (in divinitate scilicet naturae suae manens) ab universis coelestium, terrestrium, et infernorum virtutibus adoretur. Prius ergo quam pateretur; priusquam triumphata morte coelos victor ascenderet, priusquam divinitatis paternae in sinum cum tota, qua ex Virgine natus fuerat, substantia remearet; priusquam ab omni creatura rationabili coelestium, terrestrium, et infernorum agnosceretur, atque adoraretur Dominus Jesus in gloria Dei Patris, merito discipulis dicebat: Si diligeretis me, gauderetis utique, quod vado [Col. 0988C] 363 ad Patrem: quia Pater major me est (Joan. XIV, 28). Erat enim minor adhuc in carne natus Filius Dei, donec in antiquam gloriam suam [e 1Kb] suscepti hominis naturam collocaret. Et ideo alibi ex persona ejus dicit ad Patrem: Pater, glorifica me ea gloria quam habui apud te priusquam hic mundus esset (Joan. XVII). Utique ut gloriam divinitatis, quam Deus apud Deum Patrem Filius ante mundi constitutionem semper habuerat, cum tota [f 1Kb] nativitatis corporea substantia possideret. Propter hoc ita et post resurrectionem suam loquitur quibusdam de hac dispensatione haesitantibus. O insensati, inquit, et tardi corde ad credendum, in omnibus quae locuti [Col. 0989A] sunt Prophetae! Nonne haec oportuit Christum pati, et ita introire in gloriam suam (Luc. XXIV)? Non immerito minorem se esse testatus est, sed in eo loco ubi rationem Passionis, et resurrectionis, et ascensionis suae propriis insinuabat Apostolis. [a 7Kb] Ne tu, Ariane, sententias ejus quas de perfecta divinitatis substantia ante Passionem locutus est, evacuari posse existimes incredulitatis vernaculae argumento, quo animae tuae salutem perniciosa calliditate interimis. Sermo Christi vel cum de divinitate sua docet, vel cum de incarnatione loquitur, tota claritate distinctus est. Nam et per Prophetas aliter sublimitatem Deitatis suae annuntiat, cum dicit: Audi, popule meus, et loquar: Israel, et testificabor tibi, quod Dominus Deus tuus ego sum (Ps. XLIX): aliter futurae [Col. 0989B] incorporationis suae humilitatem designat, cum dicit: Ego autem sum vermis, et non homo: opprobrium hominum, et abjectio plebis (Ps. XXI). Et post multa, ut ipsius esse omnem textum prophetiae non dubites: Diviserunt, inquit, sibi vestimenta mea, et super vestem meam miserunt sortem (Ibid.); quod a crucifigentibus factum de vestimentis Christi evangelistae testantur (Matth. XXVII; Joan. XIX). Nemo itaque fidelium conturbetur, quod minorem, se in hoc mundo secundum carnem positus, Patre suo dixerit Filius, qui etiam vermi seipsum jam tum per Prophetam comparare dignatus est: et hoc quidem non sine ingentis ratione mysterii Constat enim, [b 2Kb] sine coitu generantis, futurae apis vermem nasci, cujus labores reges 364 et mediocres [c 2Kb] ad sanitatem afferunt; sicut [Col. 0989C] scriptum est. Labores enim Passionis Christi, quem velut apem virginem permansurum [d 1Kb] Virgo edidit mater, tam reges a regendo (summi videlicet sacerdotes) quam mediocres quique sequentium, vel ordinis Levitici, vel fidelium plebis, in figura corporis [Col. 0990A] ejus, ac sanguinis, pro salubritate vitae communis afferimus, et agnitam dulcedinem mysteriorum [e 1Kb] conscio ore testamur: Gustate, et videte, quoniam suavis est Dominus (Ps. XXXIII). Sed vae haereticis, qui id quod dulce est, amarum conantur asserere, ibi aequalitatem subtrahere de Filio gestientes, ubi totus in gloria Dei Patris manere cognoscitur, consummato mysterio Passionis. Nam sic ait ad beatos Apostolos, Ascensionis ejus majestatis gloriam desiderio mentis audientes: Si diligeretis me, gauderetis utique, quia vado ad Patrem: quia Pater major me est (Joan. XIV). Declarans quippe, ideo se in utraque substantia, Dei et hominis, post Passionem, resurrectionemque suam, coelos ascensurum, ut is qui ob incarnationis humilitatem, minor se [Col. 0990B] ipso, et idcirco Patre suo minor videretur in terris, calcato mortis aculeo coelos victor ascendens, aequalis Patri, sicut semper fuerat, permaneret; et idem qui semper Deus, nunc et homo, jam Deus in aeterna Patris gloria constitutus sine fine regnaret. Nam qui prius in imagine, de aqua vinum fecit, cum diceret beatissimae Mariae: Quid mihi et tibi est, mulier? nondum venit hora mea (Joan. II); ipse post horam Passionis suae, veritatem praemissi aenigmatis eatenus consummavit, ut sane incarnationis aqua vinum fieret Deitatis; quod haeretici adulterantes verbum, Dei, adhuc velut aquam vino permiscent, cum totus Dominus Jesus, et quod ex Deo Patre est, et quod ex Virgine matre est, Deus sit unigenitus 365 in gloria Dei Patris: quoniam quidem [Col. 0990C] Deus diminutus non est in homine, sed homo proficit in Deum; ut sicut Verbum caro factum est, et habitavit in nobis (Joan. I), ita caro Deus fieret, et habitaret in coelis. Unde consequenter addidit: Et nunc, inquit, dixi vobis antequam fiat, ut cum factum [Col. 0991A] fuerit, credatis (Joan. XIV, 29): id est, ideo dixi, si diligeretis me, laetari vos oporteret quod ad Patrem pergerem, quia pater major me est, [a 1Kb] ut cum factum fuerit, credatis aequalem. Cum factum fuerit: quid? illud utique; cum post passionem meam coelos ascendero, in illa gloria quam cum Patre, et apud Patrem semper habui permansurus. Ideo postquam resurrexit a mortuis, quidam dubitantes increpantur ab ipso; et audiunt, oportuisse haec omnia pati Christum, et ita introire in gloriam suam, quam se ante constitutionem mundi semper possedisse testatus est. Quapropter Apostolus: Etsi cognovimus, inquit, secundum carnem Christum: sed jam nunc non novimus (II Cor. V, 16). Est enim Deus et homo, utrumque jam Deus in Dei Patris dextera constitutus, quoniam [Col. 0991B] calix in manu Domini vini meri plenus est mixti. Et inclinavit ex hoc in illud: verumtamen faex ejus non est exinanita (Ps. LXXIV). Et quamquam sciam, charissime, psalmi hujus textum alio sensu, et quidem rationabili, fuisse a prioribus explanatum; [b 1Kb] ego tamen pro libertate fidei, opportunitatem dictorum secutus, traxi ad incarnationis Dominicae sacramentum. Nam sic vel inclinatus, vel humiliatus est Deus in homine, ut permanens Deus esset quod fuerat, hominemque, propter quem se humiliaverat, exalterat; quia ita Verbum caro factum est, ut habitaret in nobis (Joan. I); et ita rursus homo in Deum conversus est, ut in Deum quidem promotam, naturae tamen suae substantiam retineret. Atque ideo Propheta ait: Quoniam calix in manu Domini [Col. 0991C] vini meri plenus est mixti: et inclinavit ex hoc in illud: verumtamen faex ejus non est exinanita. Vini, inquit, meri plenus est mixti (Ps. LXXIV). Et mixtum perhibet vinum, et illud ipsum merum testatur esse, ut eumdem credamus Deum, quem pro nobis et hominem confitemur. Nam quem inclinatum nuntiat, pariter dicit et plenum; ut is qui sese exinanivit 366 formam servi accipiens, plenus Deus esse non desinat. Habitavit enim in Christo omnis plenitudo divinitatis corporaliter (Coloss. II), et de plenitudine ejus nos omnes accepimus, gratiam pro gratia (Joan. I, 16). Hunc vero calicem bibent, inquit, [Col. 0992A] et peccatores terrae (Ps. LXXIV). Recte juxta hunc intellectum ait: bibent et peccatores terrae; quia peccatores coeli ex Angelis daemones facti, salutis poculum bibere non merentur: terrae autem peccatores contra venena daemonum, morbosque vitiorum, calicem salutis accipient, et nomen Domini invocabunt (Ps. CXV). Omnis enim quicumque invocaverit nomen Domini, salvus erit (Rom. X). Ideo vero calix iste peccatoribus bibendus tribuitur, quia non est opus sanis medico, sed male habentibus. Non veni, inquit, vocare justos, sed peccatores ad poenitentiam (Matth. IX): tales enim sapientia Dei ad istum cratera salutiferae mixtionis invitat, cum sublimi voce hortatur, ac dicit: Quisquis est insipiens, divertat ad me. Et egentibus sensu ait: Venite, [Col. 0992B] edite de meis panibus, et bibite vinum quod miscui vobis (Prov. IX). Ob hoc autem invitatur insipiens a sapientia Dei, ut fiat sapiens; et peccator, ut convertatur ac vivat.

Ad istud poculum divinae misericordiae universi generaliter convocamur: Omnes enim peccaverunt, ut ait Apostolus, et egent gloria Dei. Quod si omnes peccaverunt, [c 1Kb] et egent gloria Dei (Rom. III, 23) (majestatis quippe ejus medela), quos tandem dicemus sanos, quibus medici officium necessarium non sit, nisi forte illos qui ab ipso jam curati, medicina ultra non indigent? Caeterum nemo sanctorum medicina Christi non indiguit, cum sanctos eos nonnisi fides ejus effecerit, sicut scriptura testatur in epistola Pauli beatissimi ad Hebraeos (Hebr. XI). Et idcirco gratias referens idem praedicabat Apostolus: [Col. 0992C] Fidelis, inquit, sermo, et omni acceptione dignus, quod Christus Jesus venit in hunc mundum peccatores salvos facere; quorum ego sum primus (I Tim. I). Nec sibi aliquis de salute propria sine Dei Christi munere blandiatur, quando Vas electionis [d 1Kb] priorem se fatetur esse omnium peccatorum. Quotquot igitur ex peccatoribus 367 congregati, bibere fidem Christi meruimus, participes altaris effecti, et donum charismatis consecuti, cum voce exsultationis et confessionis, Dei munera praedicemus dicentes: Parasti in conspectu meo mensam adversus eos qui tribulant me. Impinguasti in oleo caput meum: et poculum [Col. 0993A] tuum inebrians quam praeclarum est (Ps. XXII)! ut possimus, misericordia [a 1Kb] Domini subsequente, habitationem [b 1Kb] domus ejus perpetuam promereri ab ipso Dei Filio sempiterno, cujus regni non erit finis, quia vicit mortem, et perpetuo regnat in saecula saeculorum. Amen.



SERMO XX. DE DIVERSIS CAPITULIS DECIMUS. De Petro et Paulo. [c 2Kb]

[d 1Kb] Venerabilis antistes Christi, communis autem pater, [e 1Kb] affectu quo me proficiscentem detinuit, nunc etiam compulit excusantem, ut iterum dilectionem vestram tractatu [f 1Kb] mei sermonis alloquerer. Et idcirco aliquid de laudibus beatissimorum Apostolorum, [Col. 0993B] pro pusillitate sensus mei perstringam, ipsorum tamen quorum natalis est, praesidio [g 1Kb] animatus. Tres intelligimus [h 1Kb] nativitates humano generi ab aeterna 368 Trinitate concessas. Una [Col. 0994A] carnalis est omnium: duae spiritales sunt pro merito fidei singulorum. Prima, qua creamur ex nihilo in substantiam vitae mundanae: secunda, qua regeneramur in Baptismo ex iniquitate, et erroribus ad justitiae veritatem: tertia, qua beatissimi martyres, ob confessionem nominis Christi, per tormenta nascuntur ad regnum. Talis forma praecessit in Christo, qui [i 1Kb] ex Virgine natus, [j 1Kb] in Jordane renascitur, in crucis patibulo pretiosi [k 1Kb] cruoris sanguine baptizatur. Nam post illud baptisma quod pro nobis in Jordane susceperat, [l 1Kb] de Passione sua dicit Apostolis: Baptisma habeo baptizari (Luc. XII, 50). Resurrexit enim [m 1Kb] ex ipso baptismo Passionis ad vitam termino jam nullo claudendam: remeavit ad regnum, cujus regni non erit finis (Luc. I, 33). Per hujus magistri vestigia gradiuntur fideles discipuli [Col. 0994B] Petrus, et Paulus, quorum passionis natalem hodie per universum mundum omnes Ecclesiae debito honore [n 1Kb] concelebrant. In hoc enim [o 1Kb] die apud urbem Romam ambos pro Christi nomine [p 1Kb] Neronis crudelitas [Col. 0995A] interfecit, Domini justitia coronavit. [a 1Kb] Petrus crucifigitur verso ad terram capite, et in sublime pedibus elevatis, asserens indignum se qui ita crucifigeretur ut Dominus suus. Paulus gladio capite truncatur. Ambo nobiles, ambo insignes: duo vero mundi lumina, columnae fide, Ecclesiae fundatores, innocentiae magistri, totius sanctitatis et veritatis auctores. Quos tunc digne laudare possumus, si eos divinis testimoniis praedicemus, quibus eos 369 Veritas ipsa laudavit. Petro confitenti Dominus dicit: Beatus es, Simon Bar-jona: quoniam caro et sanguis non revelavit [b 1Kb] tibi, sed Pater meus, qui in coelis est (Matth. XVI). Et, tibi dico, Petre, tu es Petrus, et super hanc petram aedificabo Ecclesiam meam, et portae inferi non praevalebunt adversus eam. [Col. 0995B] Et tibi dabo claves regni coelorum; et caetera. De Paulo [c 1Kb] quid dicam? Quoniam Vas electionis est, inquit, hic mihi, ut portet nomen meum in universo mundo (Act. IX). Super unum fundatur Ecclesia: alter [d 3Kb] pretiosum fidei myrum doctrina sua portat in populo, ipse Vas electionis effectus. Petrus signis, et mirabilibus enitescit: Paulus in doctrina, et persecutionibus gloriatur. Petrus [e 1Kb] erat antea [Col. 0996A] piscator: Paulus persecutor; sed ambo postea facti sunt hominum piscatores. Etenim per totum mare saeculi hujus [f 1Kb] salutaris doctrinae retia tetenderunt. Petrus ambulare jubetur in fluctibus (Matth. XIV, 29): Paulus in nubibus, [g 1Kb] dum usque ad tertium ducitur coelum: ambo in invii itineris gradiuntur elemento, fidei virtute sublimes. Quem cui praeponere audeam, nescio; cum Dominus eos sub una confessione [h 1Kb] aequales in passione monstraverit, in vera fraternitate conjunxerit, unanimitatis vinculo copularit; ut etiam de ipsis rectissime praesumamus prophetico spiritu 370 praedicatum: Ecce quam bonum, et quam jucundum, habitare fratres in unum (Ps. CXXXII). Sunt quidem Moyses et Aaron, de quibus dicitur fratres. Sunt Prophetae et Apostoli una [Col. 0996B] doctrina, spiritu fratres. [i 1Kb] Sunt in nobis interior et exterior homo, si unum sapiant, fratres. Sunt etiam Petrus et Paulus vere consanguinei fratres, quos una pariter fides proprii sanguinis fecit communione germanos. Ego eos et geminos dicere fratres audebo, quos mater una confessione, felici utero, simul fudit in regnum. Beati enim qui persecutionem patiuntur propter justitiam, quoniam ipsorum [Col. 0997A] est regnum coelorum (Matth. V). Communicemus igitur, fratres, sanctorum Apostolorum memoriis: communicemus [a 1Kb] sanctorum memoriis fide, opere, conversatione, sermone; ut mereamur eorum precibus ad omnia quaecumque poscimus, adjuvari, largiente gratia [b 1Kb] Domini Jesu Christi. Cui omnis honor in saecula saeculorum. [c 1Kb]



SERMO XXI. DE DIVERSIS CAPITULIS UNDECIMUS. Seu [d 2Kb] Oratio B. Gaudentii episcopi [e 1Kb] de vita et obitu B. Philastrii episcopi praedecessoris sui.

[f 1Kb] Charissimi, nos hodie memores promissionum Christi, honorem debitum beato patri [Col. 0997B] nostro Philastrio, tamquam vere viventi, 371 deferimus. Est enim Patriarcharum filius, et socius in fide, et aemulator conversationis: quorum sinceritati simillimus [g 1Kb] , et qualem Christus vivere Deo pronuntiat, incredulitatem Sadducaeorum valida praescriptione refellens, dum dicit, illum qui nuncupatur [Col. 0998A] Deus Abrahae, et Isaac et Jacob, non esse Deum mortuorum, sed vivorum (Matth. XXII; Luc. XX). Omnes enim, inquit, illi vivunt (Luc. XX, 38). Et certe Scriptura divina [h 1Kb] mortuos eos fuisse juxta conditionem carnis, quamvis in senecta bona, praedixerat, ac sepultos; [i 1Kb] sicut exstantia demonstrant sepulcra. Quod igitur beato Petro licuit audenter dicere de patriarcha David (Act. II, 29), quia mortuus fuerit, et sepultus, cum sciret eum prophetica fide vitam praesumpsisse post mortem, quippe dixerat: Vivet anima mea, et laudabit te (Ps. CXVIII); et caetera hujusmodi: liceat et nobis audenter dicere ad vos de filio patriarchae legitimo, summoque sacerdote Philastrio, quoniam mortuus quidem est, et sepultus, et sepulcrum ejus est apud nos, sed [Col. 0998B] vita ejus in Christo est apud Deum. Itaque cum Christus apparuerit vita nostra, tunc et iste cum ipso apparebit in gloria (Coloss. III). Legitimum vero eum esse filium beatissimi Abrahae, [j 1Kb] fidei atque operum testantur exempla (Gen. XII). Credens enim Deo fide plenissima, exiit et ipse de [k 1Kb] terra sua, [Col. 0999A] et de cognatione sua, et de domo patris sui; et sequebatur verbum Dei, ab 372 omnibus saeculi impedimentis exutus. Ac propterea cito assequi meruit quod sequi studuit expeditus. Exercens namque continentiam singularem, pervigil in Scripturis sanctis, Dei sapientiam concupivit, portionem suam Christum reputans Dominum: in quo sunt omnes thesauri sapientiae coelestis absconditi (Coloss. II). Quibus cum replevisset desiderium suum, desideriorum coelestium vir, et [a 35Kb] per impositionem manus presbyterii, dispensator fuisset divini sermonis electus, negligere gratiam Dei omnino passus non est. Sed circumiens universum pene ambitum Romani orbis, Dominicum praedicavit verbum, Pauli apostoli idoneus imitator exsistens. Sancto enim [Col. 0999B] Spiritu plenus, non solum contra Gentiles atque Judaeos, [b 2Kb] verum etiam contra haereses omnes, et maxime contra furentem eo tempore Arianam perfidiam [c 1Kb] tanto fidei vigore pugnavit, ut etiam verberibus subderetur, et in corpore suo stigmata Domini nostri Jesu Christi portaret. Nam et in mediolanensi urbe idoneus olim custos Dominici gregis fuit; Ariano repugnans Auxentio, priusquam beatus eligeretur Ambrosius. Romae etiam non exiguo tempore moratus, [d 1Kb] multos et publica et privata disputatione [Col. 1000A] lucratus in fide est. Sed neque per vicos et castella diversarum praeteriens regionum, praedicare verbum Dei umquam destitit fidelis Christi discipulus. Post illos itaque circuitus animarum plurium salutares, Brixia eum rudis quondam, sed cupida doctrinae, promeruit: scientiae quidem spiritalis ignara, 373 studio tamen discendi laudabilis. Excidit continuo imis ab stirpibus [e 1Kb] horrentem silvam diversi erroris bonus agricola, et aratro doctrinae pronus incumbens, invertit crudam totis viribus terram, squalentemque humum sulcis assiduis in novalia foecunda convertit, affatim semina vitalium mandatorum gremio ejus insinuans. Plantavit quoque vineam, cujus laetaretur ex fructu: quoniam vinum laetificat cor hominis (Ps. CIII). Oleas etiam pacis [Col. 1000B] agrestibus indidit oleastris, et asperitati pomorum silvestrium germina pinguedinis, ac suavitatis inseruit; ut haberet [f 1Kb] apostolicus vir aliquem et in vobis fructum, sicut et in caeteris gentibus. Et iste quidem consummati operis nunc apud Deum fructibus, gratulatur; nam dignus est operarius mercede sua (Luc. X): et laborantem agricolam oportet primo de fructibus sumere (II Tim. II). Ego autem minima ejus pars, omnibus votis exopto ut [g 1Kb] agrum bene a patre consitum, et non satis idonea successione susceptum, [Col. 1001A] quoquo modo tueri praevaleam. Zelum fidei ejus, et magnitudinem laborum paulo ante perstrinximus. Jam reminiscamur, [a 1Kb] charissimi, vehemens ille ardor animi quantam possederit in sanctis moribus lenitatem: illa celsitudo scientiae quanta fuerit humilitate sublimis: illa coelestium rerum peritia quam fuerit ignara terrestrium. Erat enim humanae gloriae nescius, et acer divini honoris exactor: non quaerens quae sua essent, sed quae Jesu Christi (Philipp. II). Amicitias saeculi, et officia mundana contemnens, [b 1Kb] servitio Dei jugiter adhaerens, inter humana colloquia jugiter occupatus: nimirum ibi cor ejus erat, ubi thesaurus (Matth. VI). Illud etiam quale est, quod cum operosa quaeque hujus saeculi, ac pretiosa despiceret, vilium rerum pauperrimos venditores, misericordi [Col. 1001B] ambitione profusus emptor augebat? parum scilicet computans [c 1Kb] quod professis egentibus largiretur. Erat idem sanctus ira brevis, indulgentia 374 facilis, patientia superans [d 1Kb] , humanitate devincens: in corripiendo districtus, in relaxando absolutus, liber in agendo: omni aetati, et conditioni, et sexui, stupenda benignitate communis, ac [e 1Kb] tum [Col. 1002A] humilibus quibuscumque conjunctior. Ipse quoque in illo habitu vestium, tota erat vilitate mundissimus: gratus sine industria, [f 1Kb] contemptibilis sine fuco; et plane qui, ipso nil curante, mentis ejus panderet puritatem.

Pauca haec de virtutibus [g 1Kb] hominis Dei, brevissimo sermone memoravi; [h 1Kb] ne dies iste quo ad superna migravit beatus Philastrius patronus noster, cujus hodie festa celebramus, tristi silentio inglorius praeteriret. Nam cum multa meritorum ejus praeconia, [i 1Kb] quatuordecim jam per annos solemnitatis hujus cultum renovans, auditui vestro intulerim, plura [j 1Kb] quae praedicari adhuc possunt, intacta perspicio. [k 1Kb] Quintodecimo autem Calendarum Augustarum exuit hominem, et migravit ad eum quem [Col. 1002B] dilexit. Tam digni igitur memoriam sacerdotis debito affectu veneremur, ut ipsius quoque suffragio bona quae poscimus, facilius impetremus; largiente Dei Filio sempiterno, cui est omnis honor, virtus, et gloria, cum Patre, et Spiritu sancto, in omnia saecula saeculorum. Amen.



[CARMEN AD LAUDEM B. PHILASTRII.]




[Col. 1001]
ADMONITIO IN SEQUENTEM RHYTHMUM.

Quoniam rhythmus iste fere eadem metro continet quae superiori sermone a Gaudentio in laudem Philastrii soluta oratione dicta sunt; ac praeterea aliquando Gaudentium auctorem prae se tulit, ideo ne Gaudentii studiosus lector aliquid a nobis desiderare posset, eum hoc loco subjecimus. Quis fuerit auctor, latet. Non dubium tamen quin sit nono saeculo antiquior; rhythmi enim hujus Rampertus meminit in sermone de Philastrio, quem habes infra; cujus Ramperti auctoritate eum Gaudentio libenter abjudicavimus. Certe neque stylus, neque saliva (ut Hieronymi verbis utar) Gaudentium auctorem sapiunt. De rhythmo hoc testimonium Ramperti est hujusmodi: Sed et rhythmicum hymnum, quem ergo auctoritatis Gaudentium episcopum fecisse ferunt, cantare de ipso sedule consueverat. Gaudentium autem ipsum composuisse nuto, cum longe, aliterque sensus primae [Col. 1003] lineae sit, et ipse rhythmus elementa nominis compositoris sui, per capita, ut ita dixerim, versuum, si quis intendat, habeat. Videbatur profecto ex hoc Ramperti testimonio aliqua affulgere conjectura de nomine auctoris, cum dicat: et ipse rhythmus elementa nominis compositoris sui PER CAPITA, ut ita dixerim, VERSUUM, si quis intendat, habeat; verum ex initialibus litteris cujuslibet quaternarii nihil aliud efficitur, nisi FILASTRIUS BRICSIENSIS PRAESUL. Proinde si quis hunc nodum solvat, erit mihi magnus Apollo. Non enim crediderim, Philastrium ipsum rhythmum hunc in suimet laudem condere potuisse. Fortasse Rampertus intellexit, auctoris nomen contineri alio carmine, quod ad calcem illius rhythmi ab ipso auctore adjectum est, habeturque in priori ac vetustiori ex duobus codd. mss. Brixianae Ecclesiae, de quibus paulo supra, in notis, initio sermonis praecedentis; hoc modo:

PERFECTUS quondam fueras, pater alme Filastri,
   Ingenio, vita, sensibus, atque fide.
PERFECTI nervi studui tibi ponere carmen
   Devotus, humilis, servulus atque tuus.
Intercede tuis meritis pro me rogitando
   PERFECTE semper, per Dominumque Deum.
Si quis fortasse probare posset, rhythmi illius auctorem fuisse aliquem nomine, aut appellatione PERFECTUM, ideoque vocem illam alternis versuum capitibus hoc carmine repetitam, non valde repugnarem; verum aperte profiteor, omnia mihi hoc loci obscura, et incerta esse: nihilque aliud promptum videri, nisi pium aliquem virum Gaudentio juniorem, rhythmum hunc in laudem Philastrii, ex Gaudentiani sermonis sententiis consarcinasse. Qui primi Ramperti sermonem in lucem ediderunt, mala fide usi, Gaudentium rhythmi auctorem facere cupientes, verba illa, quibus id a Ramperto in dubium revocatur, tuti resecuerunt: at nos integrum Ramperti testimonium reposuimus, uti fusius infra suo loco indicamus in notis ad Rampertum. Habetur autem rhythmus iste in iisdem duobus codd. mss. Brixianae Ecclesiae in quibus exstat etiam praecedens sermo Gaudentii de Philastrio; atque ex iis, vel ex horum alterutro, tunc deprompsimus, cum eum edidimus in additionibus ad Ughellum [(a) 1Kb] . Quoniam vero in illa editione aliqua mutatio festinantibus obrepsit, hic denuo cum exemplaribus mss. diligenter collatum et emendatum damus. Ne quid porro candidum lectorem et veritatis amantem lateat, monemus, alteri ex his Brixianis codicibus, posteriori scilicet ac recentiori, vitium esse illatum, ubi in hoc rhythmo legitur SEPTIMUS fuisse Philastrius Brixiae episcopus; nam pro

SEPTIMUS sedis solio resedit,
suppositum fuit:

DECIMUS sedis solio resedit.
At nota haec aperte falsitatem suam prodit; in priori etenim ac praestantiori Codice sincere legitur:

SEPTIMUS sedis solio resedit;
deinde lex carminis repugnat, et FILASTRII nomen, quod initialibus litteris cujuslibet quaternarii exprimitur (si tamen conjectura haec nostra ullius est ponderis) amplius non haberetur: postremo in sermone Ramperti, qui in illo eodem posteriori codice cui vitium illatum est, rhythmo praeponitur, diserte scribitur Philastrius septimus episcopus Brixiensis his verbis: Etenim hic SEPTIMUS EPISCOPUS Brixiensem Ecclesiam Christo tunc praedicando congregans, sanctum dogma custodivit. Quorsum autem fraus haec, aut quo tenderet, brevibus dicam. Coeperat nempe jam tum apud nonnullos ex nostris male feriatos homines invalere recentior opinio, decimum fuisse Philastrium Brixianae urbis episcopum, qui antea septimus habitus fuerat; cum sciolus fortasse aliquis conspicatus notam carminis hujus sententiae suae valde incommodam delevit, ac recentiori atramento minioque oblinivit, intactis relictis sermone Ramperti ac vetustiori codice, qui violatricem manum effugerunt. Sed jam ad rhythmum ipsum accedamus.




[Col. 1003]
AD LAUDEM BEATI FILASTRII EPISCOPI CARMEN SAPHICUM PENTAMETRUM. (C,G,S)*


   377 Fertilem cantum habitator omnis,
Quo fluit [a 1Kb] Cleosa, fluit atque Mella,
Circuit currens Ollium recurvum,
      Concine mecum.
[5.]    [Col. 1004] Istius, cantus modulator adsit
[b 1Kb] Nostra Benaci habitans et ora:
Liber, et servus; recinantque cunctis
      Vocibus odas.
   [Col. 1005A] Laeta plebs cuncta populi resultet;
[10.]       Brixiae quisquis genitus, et hospes,
Clerus, et laici populi phalanges,
         Sexus, et aetas,
   Ad melos tanti patris excitemur,
Ossibus cujus fruimur perenne;
[15.]       Praesul et quisquis fuit in hac urbe
         Tempore prisco.
   SEPTIMUS sedis solio resedit
Brixiensis hic bonus, et beatus,
Nobilis, prudensque, FILASTRIUS qui
[20.]             Nomine dictus.
   Turribus quorum genitus hic fuit,
Nullus ex nobis meminit, [a 1Kb] sapit nec:
Scimus hoc sed nos, Abraham beatum
         [Col. 1005B] Esse secutum.
[25.]       Rebus, et notis patria relictis,
Ac fide sese comitante semper,
Dogma quaesivit jugiter supernum
         Sensibus imis.
   Is vigil sacros relegendo libros,
[30.]       Continens, solus veluti fuisset,
Instruit sese sapiens amore
         Valde superno.
   378 Vir bonus, simplex, bonitate fartus,
Portionem qui propriam suamque
[35.]       Esse credebat Dominum Deumque,
         Sorte perenni.
   Sorte divina sacer est sacerdos
Consecratus; tum studuit deinceps
[Col. 1005C] Orbis ad metas populos docere
[40.]             Dogmate sancto.
   Barbaras gentes idolis recurvas,
Atque Judaeos homines iniquos,
Perfidos contra monitis supernis
         Restitit ipse
[45.]       Regis aeterni amabilis minister;
Perfidae sectae monita [b 1Kb] magis sed
Arianorum fore falsa dixit,
         Semper ubique
   Intimo sensu veluti repugnans.
[50.]       Sedulis flagris sua membra fundunt
Caesa currentem rosei coloris
         Saepe cruorem.
   Curiosus dum jugiter moneret,
[Col. 1005D] Impiis tantum licuit in ipsum,
[55.]       Ut suis membris nimium referret
         Stigmata Christi.
   Sed tibi, Auxenti, miser, imperite,
Restitit fortis fidei vigore,
Morsibus vestris populum refellens
[60.]             Usque cruentis.
   [Col. 1006A] In fide multas populi cohortes
Urbis orbem per stabilivit ipse;
Brixiam donec adiit, volente
         Rege [c 1Kb] polorum;
[65.]       Et rudem, sed tunc cupidam moneri,
Insciam quamquam, tamen ad docendum
Firmiter promptam, studio sagaci,
         Ingenioque.
   Nam rudem plebem, maculas habentem
[70.]       Exuit multas veteres, novisque
Induens, ipsam recreando Christo,
         Moribus almis.
      379 Sanctus hic vates fuit hujus aevi,
Nescius pompae, Domini honoris
[75.]       Arduus cultor, sua non requirens;
         [Col. 1006B] Euge, fidelis!
   Istius saecli vacuos honores
Credidit vilis pretii fuisse,
Lege sub Christi meditatus est qui
[80.]             Nocte dieque.
   Saeculi magna et pretiosa quaeque
Sprevit ut parvum, nihilumque duxit;
Venditores sed pretii minoris
         Auxerat emptor.
[85.]       Patris affectu patiens, ad iram
Et brevis, nec non facile remittens;
Dulcis, humanus, sobrius, benignus,
         Omnia cunctis.
   Rectus et judex, medicusque prudens,
[90.]       Spiritalem qui sapuit medelam:
[Col. 1006C] Miscuit Baccho latices olivi,
         Vulnera curans.
   Ac pater quamvis minimis fuisset
Nexior semper, tamen ipse nexus
[95.]       Sexus, aetatis, famulatus, atque
         Nobilitatis.
      Euge mirandus, imitandus atque!
Vilis, et grati habitus fuitque:
Vilitas spurco caruitque gestu,
[100.]             Gratia fastu.
   Sexies terna rapuit dies quem
Julii mensis, lacrymante clero;
Flente sed multum populi caterva
         Vocibus altis.
[105.]       Unde nos semper meritis beatis,
[Col. 1006D] Credimus nostri relevarierque
Fasce peccati, veniae locumque
         Posse tenere,
   Luminis Patris, Genitique si sit,
[110.]       Spiritus sancti, miserendo nostrum,
Gratia perpes jugibus medelis
         Omnibus annis. Amen.


[Col. 1007]

ANNO DOMINI CCCCXX.
SANCTUS AURELIUS EPISCOPUS CARTHAGINENSIS.




[Col. 1007]
PROLEGOMENA.
(Biblioth. Vet. Patr. Galland. tom. VIII.)
[Col. 1007]

[Col. 1007A] 1. Aurelius, totius Africae primas, inter illustres Ecclesiae Patres et Doctores a sancto Fulgentio recensetur his verbis [(a) 1Kb] : »Quis neget beatos episcopos Innocentium Romanum, Athanasium Alexandrinum, Eustathium Antiochenum, Gregorium Nazianzenum, Basilium Caesariensem, Ambrosium Mediolanensem, Hilarium Pictaviensem, Constantinopolitanum Joannem, AURELIUM CARTHAGINIENSEM, Augustinum Hipponensem, caeterosque pontifices qui Ecclesias Dei vigilantissime gubernantes, aut nascentibus aut jam natis haereticis habitante in se sancto Spiritu restiterunt, nec veteres lupos ecclesiastico gregi permittentes irrepere, nec novos perniciose intra ovile dominicum latitare; quis, inquam, istos neget vasa misericordiae, quae Deus praeparavit in gloriam?« Haec sanctus ille Ruspensis episcopus. [Col. 1007B] Et jure quidem Aurelius Carthaginiensis tanto praeconio dignatur. »Primus enim omnium, inquit vir doctissimus [(b) 1Kb] , adhuc silente Augustino, Coelestium renuentem peccatum originis admittere condemnavit, ejusque sectatores pluribus deinceps synodis coactis sacro anathemate percussit. Hinc sanctus Prosper in Carmine contra Ingratos cecinit de Pelagianis in synodo ab eodem damnatis [(c) 1Kb] :

An alium in finem potuit procedere sanctum
Concilium, cui dux Aurelius, ingeniumque
Augustinus erat?
Donatistas praeterea universa fere Africa exclusit; paganorum etiam templa in christianae religionis usum redegit; ac in decem et septem plenariis ex tota Africa conciliis orthodoxam doctrinam ac disciplinam [Col. 1007C] egregiis legibus confirmavit.«

2. Porro de tempore quo sedit Aurelius, illud primum constat eum anno 390 nondum fuisse ad cathedram episcopalem evectum: eo enim anno, concilio II Carthaginiensi XIV kal. Junii coacto praefuit Genethlius ejus decessor, qui tamen postmodum vitam clausisse comperitur: ut propterea insequente anno 391 vel ut maxime 392 fuerit Aurelius [Col. 1008A] episcopatum adeptus: quae est Tillemontii sententia [(d) 1Kb] . Verum quo anno demum decesserit idem Aurelius, non est adeo exploratum, ut certum quidquam statui possit. In vivis agebat anno 427, quo sanctus Augustinus librum XXXII de Civitate Dei litteris consignabat. Ibi enim verba faciens de diaconis Carthaginiensis Ecclesiae [(e) 1Kb] : In quibus erat, inquit, et ex quibus solus est nunc in rebus humanis, jam episcopus cum honore a nobis debito nominandus, Aurelius. Idem evincitur ex ejusdem libro II Retractationum, eo ipso anno exarato, ubi haec habet [(f) 1Kb] : Propter haec venerabilis senex Aurelius, Ecclesiae ipsius civitatis episcopus, ut hinc aliquid scriberem jussit, et feci. Praeterea vivebat adhuc anno 429, quo scripta fuisse perhibetur ejusdem Augustini epistola 231, ubi Darium monens de [Col. 1008B] missis libris quos non petierat [(g) 1Kb] : Hos omnes, inquit, si dum es intra Africam legeris, judicium tuum mitte de illis, aut mitte nobis, aut quo nobis a domino fratre Aurelio mittatur, dimitte. Ad haec, ut advertit Norisius [(h) 1Kb] et post ipsum Pagius [(i) 1Kb] ac Tillemontius [(j) 1Kb] , ex Marii Mercatoris Commonitorio Theodosio anno 429 oblato erudimur, Aurelium eo ipso anno vitam adhuc egisse. Ibi enim dum meminit hic scriptor Ambrosii, Innocentii, Zosimi, Theodori, Prayli, eos beatae recordationis appellat: ubi vero Aurelium nominat, non ita. Siquidem de Coelestio Carthagine accusato: De infra scriptis capitulis, inquit, apud Aurelium episcopum memoratae urbis, per libellum a quodam Paulino diacono sanctae memoriae Ambrosii Mediolanensis episcopi est accusatus. [Col. 1008C] Quamobrem eo anno etiamnum superstes erat Aurelius: qui tamen paulo post e vivis excesserit; et quidem, ut videtur, insequente anno 430. Nam ante pascha anni 431 sedebat Carthagine Capreolus, ut ex ejus litteris in concilio Ephesino recitatis colligimus [(k) 1Kb] . Quibus temporum rationibus subductis, postquam annos ferme XL primatum Africae tenuisset venerabilis senex, supremum diem obierit [Col. 1009A] anno 430, quo item sanctus Augustinus spiritum Deo reddidit: sed paulo ante, scilicet die 20 mensis Julii, qua colitur ejus memoria in vetustissimo Carthaginiensis Ecclesiae Kalendario a Mabillonio edito, atque his verbis notatur [(a) 1Kb] : XIII kal. Ag. (sic) Depositio sancti Aurili episcopi.

3. Praeter allocutiones ad patres Africanos in Codice ecclesiae Africanae relatas, varias scripsit epistolas noster Carthaginiensis antistes, quas diligenter recenset Tillemontius [(b) 1Kb] . Ex his una exstat encyclica ad omnes episcopos per Byzacenam et Arzugitanam provinciam constitutos, de damnatione Pelagii atque Coelestii haereticorum; quam ex collectione Cresconiana annalibus ecclesiasticis intexuit magnus Baronius [(c) 1Kb] . Nos vero exemplar secuti sumus ab eruditissimo viro Joanne Garnerio variis lectionibus et notis illustratum, ex ejus Dissertatione 3, ad Marium Mercatorem de Constitutionibus Imp. [Col. 1009B] editis in causa Pelagianorum descriptum. Est autem epistolae subscriptio hujusmodi: Dat. kal. Augusti Carthagine, Monaxio et Plinta coss. id est, anno 419. Hinc ergo in nostro edito ex eo anno retrahenda epistola cui est illigata, et serius collocanda; iis vel maxime si animum adjicias, quae modo de sede Aurelii episcopali edisseruimus. Caeterum ad ejusdem epistolae commendationem plurimum facit, quod [Col. 1010A] observat laudatus Garnerius [(d) 1Kb] , »hanc nimirum fuisse ad episcopos scriptam ab eo qui scientissimus foret canonum, sanctitate eximius, retinentissimus episcopalis dignitatis, Augustino in rebus agendis conjunctissimus, et fere unus: ut scientia, sanctitas, dignitatis studium, Augustini societas, tantam Aurelii auctoritatem tribuant hac in parte, quanta potest esse maxima, etiam ad praesulum exemplum.« Huc usque vir doctus.

4. Neque hic demum praetereundum, complures item epistolas ad eumdem Aurelium scripsisse viros sanctitate ac doctrina praestantes, Innocentium I, ejusque successorem Zosimum, Paulinum Nolanum, Augustinum, Alypium, Joannem Chrysostomum, alios [(e) 1Kb] . Nostro quoque Aurelio idem S. Augustinus magnum illud opus de Trinitate, nec non librum de Gestis Pelagii, aliumque de Opere monachorum, honoris gratia inscripsit. Quid plura? ut verbis tandem [Col. 1010B] scriptoris eminentissimi orationem concludam [(f) 1Kb] : »Tantum ab universis illarum provinciarum episcopis uni Aurelio tributum est, ut in concilio Carthaginiensi, Honorio VII et Theodosio II celebrato, Patres haec eidem dixerint: Placuit etiam petitu omnium, ut epistolis omnibus de concilio dandis SANCTITAS TUA SOLA subscribat.«




[Col. 1009]
SANCTI AURELII CARTHAGINENSIS EPISCOPI EPISTOLA AD OMNES EPISCOPOS PER BYZACENAM ET ARZUGYTANAM PROVINCIAM CONSTITUTOS.
(Indidem pag. 129)
. (C)


De damnatione Pelagii atque Coelestii haereticorum.

Dilectissimis ac desiderabilibus fratribus ac consacerdotibus, [a 3Kb] DONATIANO primae sedis, [b 1Kb] JANUARIANO, [Col. 1010B] FELICI, PALATINO, [1 1Kb] PRIMIANO, CAJANO, et alii CAJANO, JANUARIO, VICTORINO, et caeteris per [Col. 1011A] tractum provinciae Byzacenae et Arzugitanae constitutis, AURELIUS episcopus.

[a 2Kb] Super Coelestii et Pelagii damnatione, eorumque [1 1Kb] dogmatis, participem se sancta dilectio vestra [b 1Kb] in plenario concilio fuisse commeminit, dilectissimi ac desiderabiles Fratres. Sed quoniam, pro honore Dei, in cujus manu cor regis est constitutum (Prov. XXI, 4), gloriosissimorum principum Christianorum fidem rectam et catholicam [2 1Kb] custodientium [c 1Kb] accessit auctoritas, quam per humilitatem meam universis coepiscopis [d 1Kb] voluerunt intimari: idcirco honorabilem fraternitatem vestram, missis exemplaribus, instruere festinavi, ne quid mali, [Col. 1012A] [3 1Kb] in aliqua parte provinciae, ex supradictorum serpentina persuasione, [e 1Kb] ab universali Ecclesia totius orbis exclusa, fortasse subrepat.

Ob hoc ergo [f 1Kb] tam necessaria constitutio Christianorum principum charitatem vestram latere non debet, et ad me ab eis datae [g 1Kb] litterae: quarum simul exemplaribus lectis, quemadmodum subscribere unusquisque vestrum debeat, dilectio vestra cognoscet, sive quorum synodalibus gestis subscriptio jam tenetur, sive qui non potuistis eidem [h 1Kb] plenario totius Africae interesse concilio; quo, cum in supradictorum haereticorum damnatione, omnium vestrum fuerit [4 1Kb] integra [i 1Kb] subscriptio, [j 2Kb] nihil omnino [Col. 1013A] sit, [1 1Kb] unde ullius, vel dissimulationis, vel negligentiae, vel occultae forsitan pravitatis, aliqua videatur merito remansisse suspicio.

[Col. 1014A] (Et alia manu:) Opto, Fratres, bene vivatis mei memores. Dat. Kalend. Augusti, Carthagine, Monaxio et Plinta coss.




[Col. 1013]
SYNODICA AURELII CARTHAGINENSIS EPISCOPI.
Ex libello synodico, apud Labb. Concil. tom. II, col. 1184.
(S)
[1Kb]

[Col. 1013B] , , , . , [Legisse videtur interpres ] , , , . . , .

[Col. 1014B] Theodosio igitur et Nectario ad coelestia translatis, in illius quidem imperium filius Arcadius successit, ut in Gratiani Honorius, Arcadii frater. Quo tempore Carthagine Synodus provincialis et sacra congregata fuit, patrum centum viginti et septem conventum prae se ferens, quae contra idololatras Donatistas, et aliam quamcumque haeresin, et alia illorum locorum errata, actiones instituit: cui praefuit Aurelius Carthaginensis episcopus. Canones sacri et divini, quos illa edidit, ad Theodosii usque minoris tempora obtinuerunt.
[1Kb]


APPENDIX.
[Col. 1013]



[Col. 1013C]
MONITUM IN EPISTOLAM SEQUENTEM.

Quam evidentibus signis haec epistola spuritatis arguatur exponit Baronius ad annum 374, num. 40, haec edisserens:

»Ejusdem anni consulibus datae habentur litterae nomine Damasi ad Aurelium episcopum Carthaginensem, positae ab Isidoro Mercatore in suae collectionis exordio; quas praecedunt litterae ejusdem Aurelii nomine ad Damasum primo scriptae, quibus petierat ab apostolica sede ad se mitti decreta Romanorum pontificum. At quid opus fuit (pace illius dixerim) mendaciis exornare vestibulum amplae domus, ut in non levem suspicionem adducat caetera quae habentur? Quo modo, quaeso, potuit Aurelius episcopus Carthaginensis scripsisse ad Damasum Romanum pontificem, et hunc ad illum litteras reddere hoc potissimum anno, sub his praesertim consulibus, si adhuc cum S. Augustinus factus Christianus est, reversus in Africam, reperit dictum Aurelium [Col. 1013D] diaconum agere Ecclesiae Carthaginensis, post aliquod vero temporis spatium factum esse ejusdem civitatis episcopum? Testatur id quidem ipse Augustinus, ac disertis plane verbis, cum in commentario de Civitate Dei meminit de reditu suo ex [Col. 1014C] transmarinis partibus Carthaginem, recensetque miraculum illud de Innocentio ex incurabili morbo sanato, atque demum haec ait: Visitabant eum quotidie sancti viri, episcopus tunc Uzalensis beatae memoriae Saturninus, et presbyter Gelosus, ac diaconi Carthaginensis Ecclesiae, in quibus erat, et ex quibus solus est nunc in rebus humanis jam episcopus cum honore a nobis debito nominandus Aurelius; cum quo recordantes mirabilia opera Dei, de hac re saepe collocuti sumus, eumque valde meminisse, quod commemoramus, invenimus. Ita ipse. Vides igitur ad quanto posteriora tempora sit referendus Aurelii Carthaginensis episcopatus; et quam longe absit, ut ipse jam episcopus hoc anno ad Damasum scripserit, vel acceperit a Damaso litteras: cum certum sit, reditum Augustini in Africam, postquam Christianus jam effectus Mediolano recesserat, et a portu Romano solverat, contigisse anno Domini trecentesimo octogesimo nono; ut appareat nec post annos quindecim Aurelium creatum esse episcopum Carthaginensem, [Col. 1014D] sed perseverasse diaconum. Vides igitur quo modo recta temporum norma tortuosa aliorum figmenta improbentur: ut non mireris, si in dignoscenda certa temporum ratione crebrius atque solertius occupemur.«




[Col. 1015A]
EPISTOLA AURELII DAMASO PAPAE. (S)*

Beatissimo papae DAMASO AURELIUS Carthaginensis episcopus.

Gloriam apostolicae sedis, et vestrae sublimitatis gratiam nostra humilitas exoret [F. exorat], ut statuta, quae reperire poteritis, post finem beati principis apostolorum Petri, usque ad vestrae sanctitatis principium juxta apostolicae sedis auctoritatem, quam cognovimus per vestrae sapientiae sanctitatem gubernari, [Col. 1016A] nobis scripta mittere dignemini: quatenus per vestrae sanctitatis nobilitatem atque prudentiam nosse valeamus, quae in praefecta sancta sede supra dictis temporibus sunt decreta, et qui adversus canonum apostolorum instituta gesserunt, cognoscantur. Bene vale, sanctissime papa, et ora pro nobis amantissime pater. Data octavo kalendas Martii. Idem lecta Romae, quinto nonas Maii.
[1Kb]



ANNO DOMINI CCCCXX.
BACHIARIUS MONACHUS.
(Biblioth. Vet. Patr. Gall. tom. IX.)
[Col. 1015]



[Col. 1015]
PROLEGOMENA.

[Col. 1015B] 1. Bachiarius vir Christianae philosophiae, nudus et expeditus vacare Deo disponens, etiam peregrinationem propter conservandam vitae integritatem elegit. Haec Gennadius [(a) 1Kb] : qui et illud addit, eum adversus querulos et infamatores de fide libellum scripsisse. Cujas porro fuerit auctor, nulla veterum produnt monumenta. Verum ex allatis Gennadii verbis, atque in primis ex ipsius Bachiarii testimonio, existimarim equidem, illum eo potissimum nomine peregre profectum esse, quo Paulus Orosius: adeoque scriptorem nostrum, quemadmodum et ille, Hispanum fuisse. Atque in hanc sententiam ivisse quoque, licet alia via, Florium v. c. intelligimus [(b) 1Kb] . Nimirum eadem ferme tempestate claruit Bachiarius, qua Orosius, id est saeculo V ineunte. Et hic quidem [Col. 1015C] Hispanias Priscillianistarum atque Origenistarum erroribus imbutas animadvertens, illinc discessum parat atque in Africam pergit. Eadem item de causa Bachiarius permotus, patriam cognationemque reliquit [(c) 1Kb] : eo quod, inquit, cujusdam haeresis macula solum nostrum originale perstrinxerit. Non idem tamen utriusque viri consilium. Orosius siquidem alio commigrans, ad oras Africanas appellit, quo conterraneis suis haereseos morbo laborantibus [Col. 1016B] salutaris doctrinae medicinam ex Hipponensi episcopo Augustino procuret [(d) 1Kb] . Bachiarius vero in erroris suspicionem adductus, peregrinationem suscipere statuit, simulque de fide libellum scribit adversus querulos et infamatores, non quidem peregrinationis suae, ut arbitrabatur Gennadius, sed potius adversus eos qui eum de patrio errore incusabant [(e) 1Kb] . Suspectos nos, inquit [(f) 1Kb] , quantum video, facit, non sermo, sed regio; et qui de fide non erubescimus, de provincia confundimur. Hanc autem opinionem eo libentius amplectimur, quod Bachiarius ipsemet eam confirmare videatur, dum ait [(g) 1Kb] : Praesidentum quorumdam sententia judicamur, quasi liberi esse ab erroris deceptione nequeamus. Quibus sane verbis praesules aliquos innuere videtur auctor, qui de sua ipsius [Col. 1016C] fide suspecta quererentur, vel sibi etiam haereseos crimen exprobrarent. Ii vero praesidentes meo quidem judicio, Eutropius et Paulus episcopi fuerint, Orosio memorati [(h) 1Kb] ; qui eadem qua et ipse salutis omnium utilitate permoti, ex Hispaniis in Africam iter arripientes, commonitorium jam dederunt de aliquantis haeresibus magno illi doctori Augustino. Verum has qualescumque demum conjectationes eruditorum arbitrio dimittimus.

[Col. 1017A] 2. Jam vero Bachiarii sive natione sive patria utcumque ita constituta, eum monachum egisse illa satis ostendunt quae modo ex Gennadio retulimus. Nimirum, vir christianae philosophiae, nudus et expeditus vacare Deo disponens, pro conservanda vitae (seu propositi, ut praefert codex Corbeiensis) integritate . . . peregrinationem suscepit; ut exiens de terra sua, cohaeres fieret Abrahae patriarchae. Et haec quidem Massiliensis presbyter litteris tradidit ab ipso Bachiario edoctus, qui ait [(a) 1Kb] : Nos patriam, etsi secundum carnem novimus, sed nunc jam non novimus (II Cor. V, 16), et desiderantes Abrahae filii fieri, terram nostram cognationemque reliquimus. Neque vero umquam episcopali honore scriptorem nostrum fuisse auctum, ut plerisque visum, rationibus acriter conclusis [Col. 1017B] evincit eruditissimus Florius [(b) 1Kb] : quod utique nuspiam ex utroque ipsius libello colligere est. Quin potius in instituto monastico retinendo eum perstitisse, haud leviter suggerunt peregrinationes a viro christianae philosophiae susceptae, quae pastorali sollicitudini minus enimvero congruere noscuntur. Denique ad extremum, fictitium Bachiarii episcopatum extra omnem ingenii aleam positum fuerit, si hujusmodi ipsius verba in medium adducantur [(c) 1Kb] : Pastor est, inquit: quo vocaverit, sequar: quod dixerit ruminabo; quia ipse scit, sibi pro custodia mea reddendam esse rationem. Ecce tibi pastorem in ovium censu repositum. Quin immo tantum abfuit ille ab aliorum regimine suscipiendo, ut etiam sacerdotibus sive doctoribus caput pro sanctificatione summittere atque [Col. 1017C] cor suum humiliare consueverit [(d) 1Kb] .

3. Sacris litteris excolendis operam in primis dedisse Bachiarium, manifesto liquet ex duobus opusculis quae temporum vicissitudo nobis non invidit. Et horum quidem alterum, Fides inscriptum, desinente superiore saeculo e tenebris eruit vir eruditione ac doctrina praestans Ludovicus Antonius Muratorius [(e) 1Kb] : alterum vero de reparatione lapsi jam diu cum inter Orthodoxographa, tum in variis Patrum Bibliothecis in vulgus prodierat. Prioris meminit Gennadius, ut superius diximus, qui et illud a se lectum testatur; sed nimis profecto incuriose: ait enim fuisse hujusmodi opus ab auctore conscriptum atque Urbis pontifici exhibitum, quo aemulorum calumnias revinceret, simulque se non timore hominum, [Col. 1017D] sed Dei, peregrinationem suscepisse indicaret. Presbyteri Massiliensis auctoritas viris doctis imposuit, quos inter vel ipsemet Tillemontius [(f) 1Kb] : [Col. 1018A] sed criticus sagacissimus sibi plane cavisset, si libelli perlegendi opportunitas ipsi praesto fuisset. Utcumque se res habeat, errorem Gennadianum detexit primus rejecitque accurate vir doctissimus subinde laudatus [(g) 1Kb] , ad quem proinde lectores remittimus. Posterius autem opusculum memorat anonymus Mellicensis [(h) 1Kb] , cui Bachiarius vir optimi ingenii dicitur. Utriusque porro libelli editionem haud ita pridem adornare aggressus est v. c. cujus modo meminimus [(i) 1Kb] , eamque ad mss. codices bibliothecae Ambrosianae, nec non ad antea vulgata exemplaria exactam, duabus eruditis dissertationibus auxit notisque illustravit. Atque hanc praeclaram prae caeteris seligendam duximus, cui praeterea Muratorianas observationes in Bachiarii Fidem subdidimus.

[Col. 1018B] 4. Sed antequam manum de tabula in medium adducere haud otiosum fortasse fuerit, unam alteramve animadversionem, quam Petrus Wesselingius in priorem auctoris nostri libellum intexuit epistolae ad H. Venemam de Aquilae in scriptis Philonis Judaei fragmentis, editae Trajecti ad Rhenum eo ipso anno 1748, quo Romae prodiit Floriana Bachiarii editio. Primum itaque vir eruditus locum excutit [(j) 1Kb] , quem ex II Thessal. II, 3, refert Bachiarius his verbis [(k) 1Kb] : Nisi venerit refuga et discessio: eoque recitato »Bachiarius, inquit, quod orationis series liquido ipsaque ejus aetas manifestat, in refuga acquievit: discessio alienae et nimis officiosae debetur diligentiae.« Haec ille. Nolim equidem velut iniquam rejicere omnino hujusmodi cl. Wesselingii censuram: nonnulla [Col. 1018C] tamen in eam annotare liceat. Textus Paulinus sic effertur: : Nisi venerit discessio. Ita cum Vulgata semel iterumque Hieronymus [(l) 1Kb] , Rufinus [(m) 1Kb] , alii. Sed vetustiore versione usus fuerit Bachiarius, in qua refuga legerit, quemadmodum legit sane Augustinus [(n) 1Kb] , Quae quidem vox, ut advertit Millius [(o) 1Kb] , ex interpretamento manasse videtur vocis , sumptae pro ipso Antichristo, quomodo explicant Graeci; qui eo utique sensu, refuga, desertor , dicatur. Quam in sententiam Sedulius Scotus [(p) 1Kb] : Quod autem, inquit, DISCESSIONEM hic dicit, alibi eum REFUGAM appellavit in Latinis exemplaribus. Utrumque autem ita intelligendum est, quod nisi venerit refuga veritatis, sive sui principatus desertor, sive discessio gentilium, etc. [Col. 1018D] Haec porro ex Pelagio exscripsit Sedulius: quae tamen minus emendata et male interpuncta occurrunt in editionibus Hieronymianis tum Martianaei [Col. 1019A] [(a) 1Kb] tum Vallarsii [(b) 1Kb] , nec non apud Clericum qui ejusdem Pelagii commentarios ex Frobenianis Erasmi editionibus in sua Appendice Augustiniana iterum evulgavit [(c) 1Kb] . Ex dictis itaque in vetustum Latinum codicem inciderit Bachiarius, ubi utraque lectione, refuga et discessio junctim inventa, utrumque simul et ipse attigerit.

5. Alterum praeterea locum in auctore nostro perstrinxit Wesselingius, aitque [(d) 1Kb] se nescire unde is acceperit ejusmodi verba [(e) 1Kb] : Per bonum operatum est mihi omnem concupiscentiam. »Redolent illa quidem, subdit, Paulinum aliquid ex Epist. ad Roman. VII, 8, sed minus sincerum. Graeca, ut ea in Epistola nunc leguntur, nihil admodum juvant, neque suspicionibus et conjecturis abuti libitum est.« [Col. 1019B] Ita v. c. Nihil sane dubites, quin ad illud Roman. VII, 8, respexerit Bachiarius. Graeca sunt: [Col. 1020A] , . Quae sic reddit vulgatus interpres: Occasione autem accepta, peccatum per mandatum operatum est in me omnem concupiscentiam. Verum haud nimis laborandum, quo inustae censurae subducatur Bachiarius. Noverat ille, paulo post dixisse Apostolum vers. 12 . . . . . . . . . . , Mandatum . . . . bonum. Ad hoc itaque comma 12 oculos intenderit scriptor noster, dum superioris commatis 8, , per mandatum, reddidit per bonum, subaudiendo mandatum; Apostoli scilicet mentem potius, quam litteram assectatus. Haec habuimus, quibus utcumque adstruatur, prout exstat, Bachiarii contextus. Meliora dabunt viri docti, quorum acriori judicio istiusmodi conjectationes [Col. 1020B] subjicimus.




[Col. 1019]
[a 1Kb] BACHIARII FIDES. (C,S)
[Col. 1019]

[Col. 1019C] 1. Omne quod fuit, ipsum quod erit; et non est omne recens sub sole (Eccle. I, 9, juxta LXX). Et iterum Apostolus: Omnia haec in figuram nostri contigerunt (I Cor. X, 6): quod praesentis rei probatur effectu; cum gesta olim evangelici sacramenta mysterii, iterum aetatis nostrae temporibus renovata [b 1Kb] celebrentur. Ecce nunc, quantum intelligimus. Christus a Samaritana aquam postulat, cum beatitudo tua fidem a nobis requirit. Suspectos nos, quantum video, facit, non sermo, sed regio; et qui de fide non erubescimus, de provincia [c 1Kb] confundimur. Sed absit, beatissime, ut apud viros sanctos macula nos terrenae nativitatis inficiat. Nos patriam etsi secundum carnem novimus, sed nunc jam non novimus (II Cor. V, 16), et [* 1Kb] [1 1Kb] desiderantes Abrahae filii fieri, [Col. 1019D] terram nostram cognationemque reliquimus (Gen. XII, 1). Hoc autem ideo dicimus, quia sicut Samaritanis, sic nobis non creditur a Judaeis, eo quod [Col. 1020C] cujusdam haeresis macula solum nostrum originale perstrinxerit: sic praesidentum quorumdam sententia judicamur, quasi liberi esse ab erroris deceptione nequeamus. Dictum est similiter quondam ab incredulis: A Nazareth potest aliquid boni esse (Joan. I, 46)? et tamen inde Christus processit. [2 1Kb] Numquid, rogo, Apostolorum merita unius perfidia avaritiaque mutavit, qui, non dicam de eadem regione, sed eorum processit e latere? Numquid patriarcharum vitam fratrum culpa [d 1Kb] turpavit? Numquid prophetarum oracula, pseudoprophetarum commenta falsarunt? Core illo Levitico [e 1Kb] in haeresim declinante, numquid reliqua cognatio ex hac stirpe descendens, maculam ex propinquitate contraxit? Pontificis filiis ignem offerentibus alienum, germani eorum sacerdotali [Col. 1020D] funguntur officio, et inculpatos se a crimine fratrum ministerii sui honore testantur. [3 1Kb] Nicolao diacono in haeresim declinante, gloriosa [Col. 1021A] collectorum fratrum in virtutibus Dei opera refulserunt. Crimen nobis regionis intenditur. Quisquis hoc dicit, legat [1 1Kb] Christum Samaritanum (Joan. VIII, 48): in qua provincia, non solum [2 135Kb] haeresis, sed idololatriae criminibus servierunt. In domo [a 1Kb] profani et sceleratissimi Achab Abdias servus Domini inventus est, qui corporibus prophetarum meruit copulari. In [3 2Kb] Sarepta [b 1Kb] Sidoniae, inter [4 24Kb] Chananaeorum scelestissimum genus, vidua fidelis reperitur, et prophetarum hospita eligitur. Magister idololatriae et caput haeresis Balaam, ut Christum praedicaret, admissus est. Job [c 4Kb] ex Esau profani et infidelis stirpe descendit. Ruth cognata generis Christi, Moabitis esse describitur, cujus origo [d 3Kb] in aeternum ab Ecclesiae foribus abdicatur. Abraham caput fidei de Chaldaeorum [Col. 1021B] stirpe descendit, quibus vernacula et naturalis magicae artis impietas est. Magis Christum adorantibus, vetera errorum non imputantur opprobria. Moysi Aegyptiorum artibus erudito prophetalis spiritus [Col. 1022A] gratia condonatur. Jam in Christo renatis terrenae provinciae error ascribitur?

2. Si [e 1Kb] agnoscimus patriam, erubescamus et culpam; mihi enim civitas cui renovatus sum, regio effecta vel patria est. Nihil mihi de terrenis affinitatibus ascribatur, quibus renuntiasse memini. Quisquis est, qui me provinciae cognatione aestimat infidelem, ipse infidelem se esse noverit; quia aut oblitus est, aut lubricum putat, quod in baptismo confessum esse cognoscit: sine dubio enim non relinquit terrenam cognationem, qui me de patrio errore confutat. Certe secundum institutionem actus humani, pater patriam facit. Qualiter mihi patria in terra esse dicitur, cui ex praecepto coelesti [f 1Kb] Patrem in terra vocare, aut habere non sinitur (Matth. [Col. 1022B] XXIII, 9)? Vis enim, ut evidentibus tibi per me hoc probetur exemplis, qui patriae culpas errorem? Nonne [5 46Kb] Novatiani [g 1Kb] hoc genere a catholicis dissidentes, probrosae haeresis lepram judicio contraxere [Col. 1023A] perverso, eo quod ante actam culparum seriem crediderunt etiam posteris ascribendam, et non tam haeresim odere quam plebem? Si pro culpa unius, totius provinciae [1 1Kb] anathemanda generatio est, damnetur et illa beatissima [a 1Kb] discipula, hoc est, Roma, de qua nunc non una, sed duae vel tres, aut eo amplius haereses pullularunt; et tamen nulla earum cathedram Petri, hoc est, [2 1Kb] sedem Fidei, aut tenere potuit aut movere. Damnentur postremo et omnes provinciae, de quibus diversi erroris rivuli manavere. Ille vas electionis et gentium Doctor (Act. XX, 9), [3 1Kb] lapso Eutycho de tertio tecto, credo, aliquid de Trinitate erranti, restituit calorem fidei, et vitam reddidit, hoc est, veniam relaxavit. Nos fortasse adhuc in fenestra, id est, in lucis via et fidei splendore residentes, severi nimium judices, non ex discussione, [Col. 1023B] sed ex suspectione condemnant: nescientes, quia quo judicio judicaverint, judicabitur de eis (Matth. VII, 2), et qui fratri suo dixerit racha, reus erit gehennae ignis (Matth. V, 22). Racha enim, vacuus interpretatur. Et quis est vacuus, nisi cujus interiora carent fidei veritate, et est velut aeramentum sonans, aut cymbalum tinniens (I Cor, XIII, 1)? Ille, qui una tantum nocte Christum viderat, ait contribulis suis: Numquid lex nostra judicat hominem, nisi prius audiat quae agit (Joan. VII, 51)? Et hi qui tot annorum Domini sectatores sunt, prius judicant, quam id unde judicant, audiant atque cognoscant? [Col. 1024A] Si ante cognitionem promenda est sententia, cur legislator praecepit (Levit. XIV, 36 seqq.), ne antequam introeat sacerdos, et videat domum quae cariosae vel tinnientis lepra haeresis scindatur, immunda judicetur? Ne, quaeso, beatissime frater, male de provincia sentiatur. Non latet enim perspicaciam tuam, quia cum in adventu arcae Dominicae Dagonis caput in centum partes cum utrisque pedibus comminutum sit, spina ejus integra superfuisse describitur (I Reg. V, 4, sec. LXX), Nos enim Dagonis caput sive pedes, membra mundi, id est, orientem et occiduum esse sentimus; [4 1Kb] in quibus partibus sub praesentia legis [b 1Kb] omnis errorum contrita perversitas est. Tuum sit enim judicare, quae sit medietas spinae, in qua adhuc nodorum compago [Col. 1024B] dissoluta perdurat. Ut quid, rogo, quaeritur provincia mea? Peregrinus ego sum, sicut omnes patres mei (Psal. XXXVIII, 17). Verumtamen si magnopere quaeritur, ubi natus sim, [5 1Kb] accipiatur confessio mea, quam in baptismi nativitate respondi: non enim mihi patria confessionem, sed confessio patriam dedit; quia credidi, et accepi (Matth. XXI, 22). Nec me offuscet Samaritana conditio; quia Christum interrogatus ad puteum credidi, et purgatus a lepra infidelitatis agnovi. Verumtamen [c 1Kb] quia apostolicae eruditionis instituta nos commovent [An. commonent] (I Pet. III, 15), ut omnibus poscentibus nobis rationem de fide et spe quae in nobis est, proferamus; [Col. 1025A] non moremur fidei nostrae regulam beatitudini tuae, [1 1Kb] qui artifex es ipsius [a 1Kb] aedificii demonstrare.

3. Sed ne forte hoc ipsum suspicionem infidelitatis incutiat, quod tardius ad interrogata respondeo; credimus Deum esse; quod fuit, [b 1Kb] erat; quod erat, erit, numquam aliud, semper idem: Pater Deus, Filius Deus, Spiritus sanctus Deus: unus [c 1Kb] Deus, et unus filius de Patre, [2 1Kb] Spiritus sanctus Patris et Filii. Unius Trinitatis ista substantia, et tria ista unam habentia voluntatem. Nec communicans major, nec accipiens minor: nec est secundus a primo, nec tertius de secundo; quia sic nos prophetica instituta docuerunt [3 3Kb] dicendo: [d 16Kb] Non ascendes per gradus ad altare meum (Exod. XX, 26). Altare enim velut quamdam basem Fidei suspicamur, unde vitalis cibi participantur alimenta; [Col. 1025B] quia altare ex proprietate nominis sui, nonnisi sublimium [Col. 1026A] rerum alta cognitio est. Divisum enim per syllabas nomen altaris, inchoatumque de fine, res alta significatur et sonat. Ad hanc Fidem per gradus ascendere non debemus, ne inaequaliter sentiendo, de inferiore ad superiorem transitum faciamus; sed aequali gradu nostri cordis intrare, ut unius substantiae, unius potestatis, unius virtutis, et Patrem et Filium et Spiritum sanctum sentiamus. Pater enim principale nomen divinitatis per se, quod creditur, et quod dicitur Pater Deus, Filius Deus ex Patre, non ex se, [e 1Kb] sed Patris. Pater Deus, et Filius Deus: sed non idem Pater, [f 1Kb] qui Filius; sed idem esse creditur Pater, quod Filius. Et Spiritus sanctus, non Pater ingenitus, sed Spiritus ingeniti Patris. Filius genitus, non Spiritus Filius, [g 1Kb] sed ipse Filius, super quem a Patre missus est Spiritus. Itaque, cum [Col. 1026B] ingenitus Pater sit, cujus est Spiritus, [4 253Kb] incaute Spiritus [Col. 1027A] sanctus dicitur ingenitus, ne duo ingeniti, aut duo Patres [a 1Kb] ab infidelibus aestimentur. Filius Patris ante saecula genitus a Patre, non potest alium genitum habere consortem; ut credatur unigenitus, et duo geniti non dicantur. Pater enim unus ingenitus, Filius unus est genitus, Spiritus sanctus a Patre procedens, Patri et Filio coaeternus; quoniam unum opus, et una in Patre et Filio et Spiritu sancto voluntatis operatio est. Pater ingenitus, Filius genitus, Spiritus sanctus [1 1Kb] a Patre procedens, Patri et Filio coaeternus; sed ille nascitur, hic procedit, sicut in Evangelio beati Joannis legitur: Spiritus qui a Patre procedit, ipse vobis annuntiabit omnia (Joan. XV, 26, et XVI, 13). Itaque Spiritus sanctus, nec Pater esse ingenitus, nec Filius genitus, aestimetur; sed Spiritus sanctus, qui a Patre procedit. Sed non est [Col. 1027B] aliud quod procedit, quam quod [b 1Kb] unde procedit. Si [Col. 1028A] persona quaeritur, [c 1Kb] Deus est. Haec per hoc tripartita conjunctio et conjuncta divisio, et in personis excludit unionem, et in personarum distinctione obtinet unitatem. Sicque [d 1Kb] credimus beatissimam Trinitatem; quod unius naturae [e 1Kb] est, unius deitatis, unius ejusdemque virtutis atque substantiae; nec inter Patrem et Filium et Spiritum sanctum sit ulla diversitas, nisi quod ille Pater sit, et hic Filius, et ille Spiritus sanctus; Trinitas in subsistentibus personis, Unitas in natura atque substantia. Filium quoque credimus in novissimis diebus natum esse de Virgine et Spiritu sancto, carnem naturae humanae et animam suscepisse. In qua carne et passum et sepultum, resurrexisse a mortuis credimus et fatemur; et in eadem ipsa carne in qua jacuit in sepulcro, post resurrectionem ascendisse in coelum, unde venturum exspectamus [Col. 1028B] ad judicium vivorum et mortuorum: [2 1Kb] Virginem [Col. 1029A] quoque de qua natum scimus, et virginem ante partum, et virginem post partum, ne consortes Elvidiani erroris habeamur. [1 1Kb] Carnem [a 1Kb] quoque nostrae resurrectionis fatemur integram atque perfectam, hujus, in qua vivimus in praesenti saeculo, aut bonis artibus gubernamur, aut malis operibus subjacemus, ut possimus in ipsa, aut pro malis poenarum tormenta sustinere, aut pro bonis bonorum praemia acquirere: neque, ut quidam absurdissime, aliam pro hac resurrecturam dicimus, sed hanc ipsam, nullo omnino ei vel membro amputato, vel aliqua corporis parte [b 1Kb] desecta. Hic est nostrae Fidei thesaurus, quem signatum ecclesiastico Symbolo quod in baptismo accepimus, custodimus. Sic coram Deo corde credimus: sic coram [Col. 1029B] hominibus labiis confitemur; ut et hominibus cognitio sua fidem faciat, et Deo imago sua testimonium reddat. Hic est [c 1Kb] baculus defensionis nostrae, quo murmurantium adversus nos ora feriamus, qui nos per viam hujus saeculi transeuntes, jugo consuetudinis, non studio rationis oblatrant. Hoc scutum fidei nostrae, quo obtrectantium verborum et venenata suspicionum spicula repellimus ac vitamus, ne aliquod in nobis patens membrum et de protectione fidei nudum, sermo inimici qui ad feriendum destinatur, inveniat. Sed sileamus de his, [Col. 1030A] quia nobis nunc, non repercutiendi, sed vitandi tantum hostis cura suscepta est.

4. Jam vero, si etiam illud a nobis quaeritur, qualiter de anima sentiamus, factam credimus esse, sicut legimus in Hieremia propheta per regem Sedeciam dicentem: Vivit Dominus, qui fecit nobis animam istam (Jerem. XXXVIII, 16). [2 2Kb] Si autem quaeritur, unde sit facta, nescire me fateor, quia nec usquam legisse cognosco: et ideo nec de imperitia erubesco, quia lectione non doceor, neque periculum formido, quia quae non lego, non praesumo, ne transgressor propheticorum inveniar praeceptorum, qui mandat sanguinem non manducari, adjiciens, (Levit. XVIII, 14), quia [d 1Kb] omnis carnis sanguis anima est. Quid enim est sanguinem manducare, nisi de [Col. 1030B] anima disputare? Et ideo carnem quae nobis in Adam fundata est, possumus dicere ex mundi qualitatibus [e 1Kb] substantiae Deo artifice et auctore compactam; sanguinem enim ad basem [f 1Kb] fundamus altaris; id est, ut ipsi qui creavit, scire unde creaverit, relinquamus. Basis enim altaris velut quaedam radix profunditatis est, cujus secreto etiam rationem animae jungamus, de qua disputare non possumus. Et ideo nec partem dicimus Dei animam, sicut quidam asserunt, quia Deus impartibilis et indivisus et impassibilis est: anima vero diversis passionibus mancipata, [Col. 1031A] sicut quotidianus rerum exitus probat. Nec de creatura aliqua factam dicimus, ne eam faciamus viliorem reliquis creaturis, quibus domina, si bene egerit, constituta est; sed ex Dei tantum voluntate formari, cujus potentiae non necessaria est materia, ex qua quod voluerit operetur, sed ipsa voluntas ejus materia [a 1Kb] eorum, quae fieri aut esse mandaverit. [1 2Kb] Sed nec illi assertioni tradimus manus, qua quidam superfluo delectantur, ut credant animas ex transfusione generari; quia contradicit huic suspicioni beatus David dicendo: Scitote quoniam Dominus ipse est Deus: ipse fecit nos, et non ipsi nos (Psal. XCIX, 3). Et alibi: Qui finxit singillatim corda eorum (Psal. XXXII, 15). Ubi hic transfusio inveniet locum, ubi aut singillatim corda finguntur, [Col. 1031B] aut dicitur: ipse fecit nos, et non ipsi nos? Qui ergo ex tranfusione dicunt animas generari, id asserere dicuntur, quia ipsi nos faciamus. Sed hoc [b 1Kb] praescientia prophetalis objurgat dicendo: Ipse fecit nos, et non ipsi nos. Absque sola igitur Trinitate, omne quod in coelis sive in terris et mari potentatur, agitur, movetur, creaturam esse credimus et fatemur.

5. [2 105Kb] Diabolum non ita factum sentimus, ut diabolus [c 1Kb] est, nec proprium habuisse naturae suae genus, ut diabolus nasceretur, et hoc cognomen meritum dedisse, non Deum: nec ingenitum esse, quia Deus [Col. 1032A] non est; nec factum esse diabolum, quia Deus malum non [d 1Kb] fecit, sed angelum bonum factum, sicut Scriptura demonstrat: Per bonum operatum est mihi omnem concupiscentiam (Rom. VII, 8). Malum enim angelum fuisse sic credo, ut Apostolus dicit: Datus est mihi stimulus carnis meae, angelus Satanae qui me colaphizet (II Cor. XII, 7). Et alibi: Nisi venerit refuga et discessio (II Thess. II, 3). Ergo qui nunc refuga est, fuit aliquando intuitu Creatoris, et in illa gradus sublimitate [e 1Kb] quae scripta a prophetis, cum dicitur: Et tu eras consignatio similitudinis, et corona decoris (Ezech. XXVIII, 12), et reliqua; et alibi: Quomodo de coelo cecidit Lucifer, qui mane oriebatur (Isai. XIV, 12). [f 1Kb] Hunc boni et mali capacem dicimus accepisse ex factore naturam, immortalitatis [Col. 1032B] gloria et honore circumdatum; accepisse etiam scientiae dignitatem; [g 1Kb] qui elatus in superbiam, suum credidit esse quod non erat; quoniam qui eum fecerat, [h 1Kb] Dominum non videbat. Ego sum, inquit, et non est alius praeter me (Isai. XLVII, 12). Inde terrae deputatus est et cineri, ut scriptum est: Quid superbis? terra et cinis (Eccli. X, 9), et, Initium peccationis superbia (Ibid., 15). Qui tartaro et igni perpetuo deputatus, perennis est poenae, non immortalis vitae. Credimus omnem creaturam Dei quae ad usus ciborum a conditore concessa est, bonum esse, sicut et [i 1Kb] factum est: Et vidit Deus, [Col. 1033A] quia bona sunt valde (Gen. I, 30, 31). [1 1Kb] Sed ab his ad tempus abstinere, non pro superstitione religionis neque abominatione creaturae Dei, sed pro continentia carnis, utile esse sentimus secundum Apostoli consilium, qui dicit: Bonum est non manducare carnem, neque bibere vinum (Rom. XIV, 21); atque cum libuerit, uti; et cum delectaverit, abstinere, in hominis potestate consistere. [2 2Kb] Conjugia probamus, quae Deo auctore concessa sunt: continentiam in ipsis praedicamus; virginitatem, utpote egregium germen, et ex effeta trunci radice procedens, extollimus et miramur. Justorum peccatorumque distantiam, non ex conditione creatoris, sed arbitrio credimus accedere voluntatis. Poenitentiam peccatorum plenissima fide suscipimus, ac veluti secundam gratiam [Col. 1033B] suspicamur, sicut Apostolus ad Corinthios dicit: Volui per vos venire, ut secundam gratiam habeatis (II Cor. I, 15).

6. Vetus et novum Testamentum aequali fidei lance suscipimus; ac veluti currentis per signa ponderis libra, sic testimoniorum gesta mobili meditatione pensamus. Nec [a 1Kb] evacuantes historiae fidem, credimus universa gesta esse quae legimus; sed juxta doctrinam Apostolicam sensum in his spiritualem, prout Dominus dederit, perscrutamur: qui tamen sensus ad typum Christi Ecclesiaeque pertineat; aut in morum emendationem correctionemque proficiat. Et hoc ipsum juxta illud, quod Apostolus ait: Omnia haec in figuram nostri contigerunt (I Cor. X, 6). [Col. 1034A] Et alibi beatus Petrus: Omnis sermo interpretatione indiget (II Pet. I, 20). Omnem scripturam quae ecclesiastico canoni non congruit neque consentit, non solum non suscipimus, verum etiam velut alienam a Fidei veritate damnamus. Peregrinis atque ignotis fabulis de scripturarum continentia, non facile accommodamus assensum; neque cito nova doctrina aurium nostrarum intrat cavernas, quia legimus Virginem [b 9Kb] novam aliam in secreto, quam rudem vel secretam suspicamur esse doctrinam; quae ob hoc prohibetur inspici, ne hominum corda, commentitia, sub specie veritatis, sermonum pulchritudine suavitateque decipiat. Virgo est illa doctrina, quae nulli viro ecclesiastico vel catholico cognita est; sed inter mulieres semper adolevit, id [Col. 1034B] est, animas, quae semper discentes, omni spiritui deceptionis credula se facilitate commiscent, non curae habentes unde concipiant; cum Dominus in Lege mandaverit, ne non nisi de tribu sua in conjugio copuletur, id est, illi fidei [c 9Kb] intellectus, qui ex patrum semine, hoc est, doctrina descendit, et Abrahae qui primus in praeputio credidit, prosapia nobilitatur et genere. Virgo est illa doctrina, quae [d 1Kb] tantum in secreto sibi placet, et in publicum erubescit exire. Hanc talem, non solum fugimus, verum etiam publica voce damnamus, stultum [e 1Kb] docentes hoc credere, quod aut ipsi defendere non possumus, aut ad aures publicas non debeat pervenire.

7. [3 1Kb] Jejunia attentiora secundum ecclesiasticam [Col. 1035A] regulam disciplinamque servamus, ut tribus temporibus anni masculinum nostrum (Exod. XXXIV, 23), hoc est, opus virtutis quod caetero operi praecellat, appareat: ac si quando jejunia indicta Ecclesiae, tunc nos cupimus, non solum de usu consuetudinarii, verum etiam a conversatione, fabulis, salutationibus quae fabulas interserunt, jejunare. Et [a 1Kb] cum haec, teste Deo, ita, ut scribimus, sentiamus; tamen non sic nobis de veritate blandimur, ut si forte sacerdotes sive doctores, qui sunt capita populi et colomnae ecclesiarum, quodlibet ex his quae professi sumus, [b 3Kb] probantes (aliquid) rectius quid dixerint, pigri simus in eorum sententiam transire; praeceptumque meminimus scriptum: Interrogate patres vestros, et dicent vobis (Deut. XXXII, 7). Neque enim [Col. 1035B] tam stulti sumus, ut quibus capita pro sanctificatione submittimus, his corda nostra humiliare nolimus. Pastor est: quo vocaverit, sequar: quod dixerit, ruminabo; quia ipse scit sibi pro custodia mea reddendam esse rationem (Heb. XIII, 17). Haec [c 1Kb] sint, de quibus interim vobis ad praesens occurrere potui: si quae aut studio praeteriisse, aut te adhuc titillare videantur, sine verecundia interrogare dignare, ut sine cunctatione respondeam, et aut emender de errore, aut confirmer in Fide. Testor omni legenti verba professionis hujus, quoniam si quis dempserit de [d 1Kb] his, demet Deus de libro vitae partem ejusdem (Apoc. XXII, 19). Etenim ille qui nos crediderit aliud labiis loqui, aliud corde tenere; sicut superius dixi, cor nostrum Deus potest inspicere. [Col. 1035C] Ipsi obtulimus labia ad confessionem: de quibus possunt homines judicare, satisfecimus; ac sic duobus testibus stabit omne verbum nostrum (Deut. XVII, 6), id est, Deo, cujus judicium in nos, si fallimus, invocamus; et hominibus, quorum suspiciones nostra confessione corrigimus, ne amplius in nobis [Col. 1036A] velint male sentiendo peccare. Si quis his auditis in incredulitate perstiterit, ut non nobis fidei assensum tradat, non dubito, [e 1Kb] quin in die judicii partem aut inter incredulum populum, aut inter falsos testes habiturus sit, et secundum judicium legis Moysi iniquitatem quam in fratre suo meditatur, sit recepturus (Deut. XIX, 19).

8. Nos enim, etsi peccatores sumus, tamen [f 1Kb] propter illa trecenta aurea scuta quae Salomon fabricavit (III Reg. XIV, 27), aerea facere non debemus. Scutum enim Fidei forma est secundum Apostolum, qui dicit: et Accipientes scutum fidei (Ephes. VI, 16). Et ille pro aureis aerea facit, qui [g 1Kb] subtracta fidei veritate, solum degenere reddit et confessione tinnitum; et cum devotus videatur in numero, tamen [Col. 1036B] reus invenitur ex voto, id quod non credit confitendo. De quibus quidem dixisse beatus Apostolus suspicandus est: Habentes speciem pietatis, et virtutem ejus abnegantes (II Tim. III, 5). Nonne videtur tibi virtus in auro, et species in aere posse sentiri? Sed optamus assertionem propheticam custodire, ut ante pedes equorum regis, qui nisi episcopi aut doctores sunt, quorum pedes veloces sunt super montes (I Isai. LII, 7), evangelizantes pacem, fidei nostrae scuta ponamus. Trecenta enim aurea scuta, sive beatae Trinitatis fides, sive omnium creaturarum satio, coeli, terrae et maris: cursores [h 1Kb] enim qui ante pedes equorum ponunt ea, illi credendi sunt qui potuerunt dicere: Cursum consummavi (II Tim. IV, 7): quia instituti lege [i 1Kb] huc usque ad finem servare [Col. 1036C] possimus, ne illa [j 11Kb] Suracim rex Aegypti (III Reg. XIV, 25), hoc est, diabolus, a templo nostri cordis abripiat. Excubent suffragia orationum tuarum ad Jesum Christum Dominum nostrum, cui gloria in saecula saeculorum [k 1Kb] amen.




[Col. 1037]
BACHIARII AD JANUARIUM LIBER DE REPARATIONE [a 1Kb] LAPSI (C)


Benedicto in Christo fratri, omni mihi fide et dilectione venerabili, Januario Bachiarius peccator salutem.

[Col. 1037A] 1 Nisi vererer, beatissime frater, ne inter simulatos amicos Job mihi portio poneretur, qui videntes plagam ejus, veluti qui non [b 1Kb] haberet consolationem, jugi silentio quieverunt; prope fuerat, ut et ego superposita manu ori, et [c 1Kb] obturata fistula linguae, januas labiorum meorum taciturnitate concluderem. Sed absit hoc a fide mea, ut aliquam dicam plagam esse, quae non habeat consolationem; cum mihi Propheta proclamet: Numquid medicus non est in Galaad, aut resina non est illic (Jerem. VIII, 22)? Galaad enim interpretatur [d 1Kb] acervus testis: et hunc acervum testem, totum canonem divinorum librorum esse sentimus; ubi indissolubilium cumulus testimoniorum, ut quidam congestus est lapidum: in quo cumulo medicus verus, [e 1Kb] noster Dominus [Col. 1037B] Jesus Christus, si quaesitus fuerit, invenitur. Resina autem quid est, nisi continentiae virtus, quae dissoluta conjungit et scissa conglutinat? Quod nos scientes, non dubitamus ad consolationem ipsius plagae quae contigit, oris nostri lamenta miscere. Audivimus enim horrendae cladis excidium: audivimus [f 1Kb] exsultantem de ruina militis Christi Satanam; et jubilatio vocis quam in triumpho suo diabolicus dedit exercitus, ad aures nostras usque pervenit: et testem Deum invoco super animam meam (II Cor. I, 23), quia [g 1Kb] sunt mota viscera mea; et ita commoverunt se ossa mea, ut omnem partem corporis mei sentirem eadem plaga torqueri. Neque enim absque damno meo hoc accidisse dixerim malum, ubi [Col. 1038A] membrum corporis mei diabolica sagitta percussit, cum Apostolus dicat: Si patitur unum membrum, compatiuntur omnia membra (I Cor. XII, 26).

2. Sed non admittitur in totum animus meus lamentationi vacare vel fletui, quia adversus vos mihi locus est irascendi. Ecce [h 1Kb] in communes inimicos processit frater nobiscum in praelio, et subito prostratus est casu: hunc vos nec sepulturae dignum honore judicastis, sed reliquistis eum feris et alitibus devorandum. Ubi est misericordia christianae religionis, quam Magister noster (Matth. IX, 13) sacrificio docuit esse meliorem? Ecce jacet frater ab hoste percussus: adhuc forsitan palpitat; et vos, quia sine vulnere [i 1Kb] revertimini, ne consolationem quidem plagae ipsius deferri tentastis. Nolite esse [Col. 1038B] sine formidine, beatissimi [j 1Kb] fratres: fortiorem percussit inimicus, ut celerior postmodum ei fieret aditus ad reliquos. Ut quid, rogo, spernitis vulneratum, aut sic [k 1Kb] putatis esse mortuum? Melior fuit concubina Saulis [l 1Kb] filia Respha (II Reg. XXI, 10), quae corpora defunctorum quos David pro Gabaonitarum ultione percusserat, eo usque accincta sacco, hoc est, cilicio custodivit, donec eis roraret aqua de coelo, id est, donec pro venia eorum misericordiae coelestis stilla deflueret. Melior ille Judas Machabaeus (II Machab. XXI, 40), qui etiam pro mortuis fratribus orationem credidit esse faciendam, quos furata de [m 1Kb] Jamnia civitate idolorum dona prostraverant.

3. Ut quid, rogo, Medicus noster inter librorum [Col. 1039A] suorum loculos tot constituit genera pigmentorum, si nihil est ex omnibus emplastris ejus, quo sanari possit vulnus quod inflixit inimicus? Itane fuit quod lateret [a 1Kb] Archiatrum, cui nequaquam artis suae peritia provideret? [b 1Kb] Et si placet, aperiamus scholam Medici nostri; et ea principio canonis vulnerum et medicaminum species perquiramus. Ecce in ipsius introitu scholae occurrunt illi duo auctores seminis carnalis [c 1Kb] , qui venenato serpentis dente percussi, non statim [d 1Kb] perpetuae poenae mortis addicti sunt; sed dejecti de paradisi deliciis, id est, de Ecclesiae libertate et de sacri communione mysterii, ideo temporarie sub typo moeroris tribulationisque damnati sunt, ut malagmate poenitentiae sanarentur; et eo usque de ligno vitae, id est, Christi participio [Col. 1039B] exsules fierent, donec ad eum per romphaeam flammeam (Gen. III. 24), id est ignitam martyrii passionem, aut per Cherubim Domini qui interpretatur multitudo scientiae, remearent: de quibus nunc per singula non est temporis loqui. Quid vero ille fratricida, cui ob hoc signum Dominus mandat imponi (Gen. IV, 15), ne ab aliquo possit occidi? Non vult enim mortem peccatoris, sed ut convertatur et vivat (Ezech. XVIII, 32). Nec longe ab his distat ille princeps patrum, qui primus credidit, et reputatum est ei ad justitiam (Gen. XV, 6); qui captum ab hostili [e 1Kb] legione filium fratris, assumpta vernaculorum turba, surripuit: quem postmodum de Sodomae plaga, id est, de judicio gehennae, habito cum divina majestate colloquio, hoc est, orationis suae meritis liberavit. [Col. 1039C] Et tu ergo assume vernaculorum turbam [f 1Kb] , id est, opere tuo non alieno, fratri auxilium praesta captivo. Loquere cum Domino, hoc est, ora ad Christum, ne eum futuri judicii ignis exurat.

4. Imitare patriarcharum opus (Gen. XXXIV, 25 seqq.), qui stuprum sororis suae in alienigenarum manus incidentis, non solum [g 1Kb] horruerunt, sed etiam vindicaverunt. Require tamen, qui ultores fuere peccati. Nonne Simeon atque Levi? Et tu ex tribu Levi es, qui ecclesiastico servis officio. Simeon autem obauditio interpretatur. Et tu ergo, qui obediens fuisti Deo, inobedientem animam liberare aut vindicare cur cessas? Anima autem fratris tui, [Col. 1040A] soror tua est; quam si passus fueris inter alienigenas servire, peccabis. Sed dicis fortasse, Levita est iste qui cecidit: non ei remedii potest medicina conferri. Erras, frater: recurre ad scholam Medici. Ecce in secundo loco, id est, Exodi libro, ubi totius plaga populi vulnusque describitur, etiam Levitae peccasse referuntur; qui priores ad correptionem legislatoris emendati esse perhibentur; et non tam in eis peccati crimen arguitur, quam velox conversio in poenitentiae celeritate laudatur (Exod. XXXII, 1 seqq.). Cujus rei etiam in Ezechiele meminit Dominus noster, cum dicit de Levitis: Qui primi exierunt a me, cum errasset Israel (Ezech. XLIV, 10). Ipse quoque pontifex ad suggestionem populi idolum fabricavit: pro quo orationem fecit [Col. 1040B] Moyses, hoc est, fraterno liberatus est auxilio. Sed dicis fortasse, beatissime: Adhuc nec Levitae sanctificati erant, nec pontifex consecratus, cum istius mali crimen admissum est. Non contradico perspicaciae tuae, quam ex Scripturarum voluminibus concepisti. Tamen sic [h 1Kb] possem respondere tibi secundum apostolicam sententiam, qua loquitur ad Hebraeos (Hebr. VII, 9, 10); quia in Abrahae lumbis latens Levi decimas [i 1Kb] Melchisedech dedit, et accepit. Aut ipsi Aaron quid tibi minus videtur fuisse de pontificali honore vel gradu, cum Aegyptum signis percussit horrendis, et egrediens nocte cum populo, [j 1Kb] sanctum celebravit pascha? Scimus autem quia sine sacerdote pascha non poterat celebrari.

5. Sed intermissis his, interrogare te volo: Quid [Col. 1040C] erat Aaron, cum adversus Moysen invidiae livore percussus, juncta sibi Maria, murmuravit (Num. XII, 1, 2)? At dicas fortasse, minus est invidia quam fornicatio. Lege ergo beatum Apostolum, qui dicit: Neque fornicarii, neque invidi, neque maledici, neque avari, neque detractores regnum Dei consequentur (I Cor. VI, 9). Vides ubi velut aequalia sibi similiaque junguntur, quae ad coelorum regna non subeunt? Adverte cujus poenae sententiam mereatur invidia, per quam prophetissa Maria lepra percutitur (Num. XII, 10): cujus etiam avaritia, pro qua Giezi Elisaei minister simili sorte damnatur (IV Reg. V, 27). Tu vero, [k 2Kb] qui avarum non detestaris, [Col. 1041A] qui invidum non refugis, qui detractorem raptoremque non devitas, fornicatorem ad tempus fratrem revertentem aeternae mortis poena condemnas? Nec ideo hoc dicimus, ut peccandi frena laxemus. Advertat quisquis hoc legerit, quia non viventibus loquimur, sed mortuum consolamur. Denique resurgat; et [a 1Kb] videbis, quod statim ei trademus Psalmistae versum dicentis: Virga tua et baculus tuus, ipsa me consolata sunt (Psal. XXII, 4). Accipiet virgam correptionis, et baculum qui sustentare possit infirmum. Ita autem intelligamus Apostoli dictum, quod neque invidi, neque fornicatores, neque aliena appetentes regnum Dei possidebunt; id est si quem in hoc vitio tempus [b 1Kb] accersionis invenerit; quia alibi Dominus dicit: Unumquemque in viis suis judicabo [Col. 1041B] (Ezech. XXXIII, 20). Et ipse Apostolus ait: Quales aliquando fuerint, nihil mea interest (Gal. II, 6). In epistola sua beatus Joannes [c 1Kb] orare mandat pro fratre, qui non habet peccatum usque ad mortem (I Joan. V, 16), id est, non usque ad extremum vitae suae finem peccatorum suorum mala fuerit secutus. Nam de Levitis quod superius dixeras, non eos fuisse sanctificatos, cum peccatis fuere polluti: quid tibi videtur illud quod scriptum est in beati Esdrae libris (I Esdr. X, 18), ubi [d 1Kb] reversi de captivitate Babyloniae, et restructis nuper templi Dominici fundamentis, non solum plebs vulgi, verum etiam familia sacerdotalis, et illius Jesu magni, invenitur in mulieribus alienigenis, hoc est, Syris et Idumaeis et Moabitis et Ammonitis esse permixta? Qui [Col. 1041C] tamen omnes peccato eodem, accipientes consilium Esdrae, et recedentes a mulierum alienigenarum consortio, caruerunt. Unde vides quod sicut peccati contagione maculamur, ita expulsione ejus abluimur [e 1Kb] .

6. Ne, quaeso, beatissime, fratrem nostrum in profundo putei sub iniqui principis potestate demersum, lapidibus desperationis obruamus. Imitemur illum Aethiopem (Jerem. XXXVIII, 7, 11), qui sanctum Jeremiam in lacum ab iniquo rege demersum, [Col. 1042A] assumptis triginta hominum auxiliis, et demissis ad eum pannis ac funibus [f 24Kb] liberavit. Ecce frater in lacu est: assumamus triginta homines, id est, sive beatae auxilium Trinitatis, sive cum labore [g 1Kb] animi, carnisque et spiritus, demersum in profundo putei liberemus. Mittamus ei pannos veteres: reducamus in memoriam ejus exempla antiquorum, qui per peccatum collapsi, postmodum de profundis malorum per poenitentiam ad superna relati sunt; quae cum ei ante oculos posita fuerint, desperare non poterit. Solet percussus miles in primo certamine, in secundo fortius dimicare, et contra [h 1Kb] percussorem suum magis iratus insurgere. Ecce in [i 1Kb] saeculi fine consistimus: instant pro Christi nomine praelia passionum. Quid mirum, si ille [Col. 1042B] quem fornicationis hasta percussit, in passionis congressione superaverit? Quid si victor fuerit in martyrio, quem vicerat incontinentia et libido? Nonne sic fecit ille Nazaraeus (Jud. 16) ex repromissione natus, quem cum in perniciem sui mulieris blandimenta vicissent; postmodum in fine obitus sui, sub [j 1Kb] martyrii passione, majorem inimicorum exercitum prostravisse, quam ante quando Nazaraeus, hoc est, immaculatus fuerat, reperitur? Sicut enim illa sacerdotalis familia de Heli cognatione descendens (I Reg. III, 14), cui juraverat Dominus, ut nullus de ipsis ante faciem ejus assisteret, eo quod gravibus peccatis Dominum provocasset: nonne omnis illa cognatio pro Davide a Saule refertur occisa (I Reg. XXIII, 18)? Et quid est hoc, [Col. 1042C] nisi forma martyrii, ut quos grave peccati crimen involverat, mors pro Christo illata liberaret? Haec sunt beatorum voluminum sacra mysteria. Sic vasa [k 1Kb] sua nequaquam figulus patitur interire (Jerem. XVIII, 6), qui etiam ea confracta et in lapidibus illisa redintegrare posse se dicit.

7. Ne spernas, quaeso, fratrem defunctum: filius est Sunamitis sterilis (IV Reg. IV, 20), id est, Ecclesiae: ex repromissione natus est iste qui mortuus [Col. 1043A] est. Quondam enim nativitatem ejus [a 1Kb] secundo Abrahae Dominus in Isaac semine spopondit atque pollicitus est (Gen. XXII, 15; Hebr. XI, 18); cujus caput in messe calore percussum est, id est, principale mentis ejus inter ipsam [b 1Kb] spei libidinis flammam concaluit. Currat ad Elisaeum mater ejus; id est, sollicite plangat Ecclesia: resurget enim, si fideliter hoc speraverimus a Christo. Et tu, beatissime, in defuncto fratre opus imitare Elisaei: manus manibus, pedes pedibus, os ori compone. Primum, ut compatiaris ei qui mortuus jacet; neque elatus integritatis tuae triumpho superexcrescas eum, aut superextendas te ei, quem repentina mors rapuit; sed imitare Apostolum, qui dicit: Timeo ne humiliet me Dominus Deus meus apud vos, et lugeam multos [Col. 1043B] ex eis qui ante peccaverunt (II Cor. XII, 21). Appone praeterea oculos tuos oculis ipsius, ne in perditionem sui ulterius evagentur: os [c 1Kb] illius, ne confabuletur iniqua: manus illius, ne operentur adversa: pedes illius, ne vagentur in turpibus. Et sic, cum pro custodia sui membris illius membra tua fuerint copulata, non solum peccandi ulterius spatium non habebit, verum etiam spem capiet resurgendi; ut qui peccati frigore mortuus est, consolationis tepore revocetur ad vitam. Memento autem, ut omnes a conspectu ejus ejicias: nullus videat, nullus in medio sit, nec quisquam sibi visionem ejus de propinquitate praesumat. Quid dico propinquum? si [d 2Kb] mater illa carnalis sit, nec ei aditus detur intrandi. Sic enim Elisaeum in Sunamitis filio (IV Reg. [Col. 1043C] IV, 31), sic Dominum nostrum in principis filia (Matth. IX, 25), sic beatum Petrum in Dorca vidua fecisse cognoscis (Act. IX, 40). Valde enim debet secretus et solitarius locus mortuo in peccatis homini praeparari, ubi nihil capiatur amplius, quam medicus et cadaver.

[Col. 1044A] 8. Ne, quaeso, beatissime, [e 1Kb] percussum fratrem, et aliquando nobis placitum relinquamus, inermem quem invenit inimicus. Defuit ei lorica justitiae (Ephes. VI, 14; II Thess. V, 8), galea spei ac salutis, et gladius spiritus, quibus armantur milites Christi. Curetur, rogo, quia adhuc palpitat; et revertatur ad pugnam. Nonne ille egregius et fortis David, qui in adolescentia sua gigantem mirae magnitudinis superavit, postea mulieris inepta nuditate superatur? (I Reg. VII). [f 1Kb] Qui mox ut prophetae vocibus (II Reg. XII), quod peccasset, agnovit, statim ad poenitentiae malagma confugiens, cicatrices criminum confessionis satisfactione sanavit. Sed nec sic quoque eum impugnare destitit inimicus. Nam et postea eum, populum numerando (II Reg. XXIV, 1), peccare persuasit; [Col. 1044B] et pene telo gigantis occidit (II Reg. XXI, 16, 17), nisi eum [g 1Kb] Abisai frater Joab principis militiae interposita auxilii sui tuitione liberasset. Unde etiam, credo, ipse in psalmo LXX dicit: Mei autem pene moti sunt pedes (Psal. LXXXII, 2). Et alibi: Saepe expugnaverunt me a juventute mea (Psal. CXXVIII, 1). Sed [h 1Kb] qui dicis, Non fiat ejus memoria, quia turpi peccato se ipsum jugulavit; require primum, frater, utrum iste qui cecidit, in pugna inventus, an in domo fuerit vulneratus: quia plus quidem misericordiam meretur quem in certamine hostis percussit, quam ille quem dormientem latro confoderit. Ego illum certe in praelio vidi constitutum: pugnabat cum scuto jejunii adversus illecebras gulae: pugnabat cum taciturnitatis lorica contra detractionis jacula [Col. 1044C] et reliqua tela maledicta; sed in illo loco in quo securiorem se arbitrabatur esse, percussus est. Sicut enim Asael, frater ille Joab principis militiae David, qui [i 18Kb] velox sicut cervus a Scriptura esse perhibetur (II Reg. II, 18, 23), ob hoc, credo, quod incoinquinati corporis puritas donum ei velocitatis [Col. 1045A] indulserat (Corpus enim (Sap. IX, 15) quod corrumpitur, aggravat animam) [a 1Kb] ab eo quem persequitur, Abner, de cuspide lanceae in renibus refertur esse percussus. In quo loco membri, vitium fornicationis poni, nullum puto esse qui dubitet. Sicut etiam ipse Abner a Joab fratre ejus postmodum in inguine percussus esse perhibetur (II Reg. III, 27); quia fornicationis forma non alibi quam in inguine merebatur interfici. Numquid autem Asael consolationem fratrum non meminit, quem ita totus Davidis planxit exercitus? aut de libro vitae deletus est, id est, de memoria Dominicae lectionis? Sic scriptura non obliviscitur, ut etiam velocitatis ejus quam ante mortem habebat, [b 1Kb] faciat mentionem, cum dicit: Velox erat sicut cervus; id est, qui non solum perspicacia mentis, [Col. 1045B] inimici laqueos evitabat, verum etiam serpentium, hoc est, adversariarum virtutum interfector exstitit.

9. Memento, frater, quod caro sumus: mare illud (hoc est, forma baptismi) quod beatus Joannes in Apocalypsi vidisse se dicit, vitreum fuisse descripsit (Apoc. IV, 6; XV, 2); et ideo in nobis cito periclitatur aut frangitur. Lubrica est via saeculi hujus, glaciali iniquitate constricta: quam cum [c 1Kb] modice concupiscentiae calor solverit, facilis est ad lapsum ruinamque miserorum: Porrige manum tuam jacenti fratri (Eccl. XV, 18), qui confusus pudore peccati, nec erigere se nec oculos audet attollere. Comple legem Moysi: Si ceciderit asinus [d 13Kb] fratris tui sub pondere (Exod. XXIII, 5), hoc est, caro victa peccato, [Col. 1045C] acclina te, et humilia te, et subleva de ruina. Quid erubescis conjungi homini peccatori? Respice illum qui dicit: Noli nimium esse justus (Eccle. VII, 17). Magister noster a latronibus vulneratum (Luc. X, 30), non solum cura dignum judicat, verum etiam ad stabulum suum et ovile restituit; ac datis stabulario duobus denariis, hoc est, utrisque divini canonis Testamentis, majus ei praemium pollicetur, si diligentia sua percussum hominem ad statum pristinum reduxerit. Et tu ergo collige fratrem, quem diabolus latro cum satellitum suorum turba percussit: assigna stabulario, hoc est, [e 1Kb] B. episcopo, qui si quid in eo impenderit, amplius a Domino consequetur. Sed dicis forte: Ille vulneratus erat; hic mortuus est. Et tu ergo si mortuum dicis, vel juxta [Col. 1045D] Elisaei illum ossa constitue (IV Reg. XIII, 21). Nolo, ut eum longe segreges a Christi membris, quia ipse consortio meliorum erubescet, et resurget ad vitam. Non emendationis parvum putes esse [f 1Kb] tormentum, si peccator adsciscitur in consortium beatorum; quia [Col. 1046A] illorum praemia, sua sentit esse tormenta. Si quis laudatur, erubescit: si quis vituperatur, agnoscit. Inter haec verborum flagella constitutus, satisfactioni emendationique semper approximat.

10. Jam vero illud quale est, quod a quibusdam audivimus dici: ut illa vel ille, qui criminis peccatique consortes sunt, veluti in matrimonio conjugioque jungantur. Absit hoc a [g 1Kb] christiani oris eloquio. Serpentis est ista suggestio, ut illius quem occidit, etiam cadaver assumat. Nonne simile est, si quis percussus graviter, extremo anhelet in fine; et hunc terrenus medicus, si forte visitaverit, quia non posse vivere suspicetur, hortetur occidi? Simile est sine dubio quod dicitur: Inventus est frater, aut soror, concupiscentiae telo graviter vulneratus: huic cum [Col. 1046B] [h 1Kb] sceleris sui nuptiae suadentur; quid aliud dicitur nisi occidatur, quia vivere aut evadere non poterit de hac plaga? Nescis fortasse, quae poena maneat desperantem? Ille nuntius Saulis mortis (II Reg. I, 2 seqq.) cum ad David venisset, et referret ei inimicum suum esse prostratum; David causam mortis inquirens, audivit ab eo, quod ipse nuntius illum suo gladio peremit, addens et dicens: Quia videbam quod ictu illati in se vulneris non erat victurus (Ibid., 10); quem David statim morte damnavit; cum percussum ab hostibus desperasset esse victurum, et eum sublata spei fiducia jugulasset. Quin immo more Davidico scindantur vestimenta cordis et pectoris: flebilis vox tollatur in planctum: doceatur lamentum Israeliticus populus, id est plebs ecclesiastica, et dicat: [Col. 1046C] [i 9Kb] Subleva lapides tuos super altitudines tuas, et cogita de interfectis tuis, quomodo ceciderunt potentes in praelio. Non nuntietur hoc in Geth, neque praedicetur in viis Ascalonis, ne forte laetentur filiae alienigenarum et exhilarentur filii incircumcisorum (Ibid., 19, 20); et reliqua, quae continentur [j 1Kb] lamenti ipsius edicto; et dicat, aut loquatur: ecce prohibetur ne in terminis Geth, neque in finibus Ascalonis, hoc est, in notitiam saecularium sive hominum mundanorum, casus fratris vel ruina seminetur: et nos passi sumus, non solum ipsam quam incolit civitatem, sed etiam totum orbem famae ipsius desperatione compleri? Nonne huic praecepto cohaeret etiam ille evangelicus sermo, qui dicit: Si peccaverit in te frater tuus, corripe eum solus; quod si te audierit, lucratus es eum: [Col. 1046D] si autem non te audierit, adhibe tecum duos vel tres testes (Matth. XVIII, 15, 16), et reliqua quae continet sermo praecepti. Vides ergo quid dicit: Ne exhilarentur filii incircumcisorum. Me miserum, qui ista cognosco. Filii enim incircumcisorum qui sunt nisi homines [Col. 1047A] hujus saeculi, in peccati sui errore [a 1Kb] et gentilitate viventes? Hi ergo exhilarantur, cum audiant ruinam militis Christi, vel ex illius se consolantur opere dicentes: Ecce qui nobis [b 1Kb] exprobatur a caeteris: ad cujus exemplum cogebamur vivere; qui cum nostro emersisset e corpore, tamen ad confusionem nostram vita ejus dicebatur esse dissimilis. Numquid non melius erat nec inchoare quod bonum est, quam tam turpiter cadere, aut non posse se complere quod coeperis? Nescientes, quod judicio Dei majorem forsitan excusationem habitura sit anima, quae bonum voluisse et ab insidiatore supplantata esse noscitur, quam ea quae rebellis Deo, ex servilis desperatione formidinis magis elegerit jugo captivitatis addici, quam periculum certaminis experiri. Nonne apud [Col. 1047B] regem suum [c 1Kb] miles excusatur propriis vulneribus, et plerumque strenuum bellatorem cicatricum suarum plaga commendat.

11. Sed praetermissis his, plangatur defunctus, sepeliatur mortuus; id est, partim nostro labore, partim verecundiae suae confusione peccatum ejus celetur, et auferatur e medio. Nos autem consolationis linteamina et coelestis spei pigmenta tribuamus: ipse autem intra sepulcrum secreti sui, confusus peccati pudore contineat se; ibi conscientiae suae verme laceretur, qui [d 1Kb] totas in eo putredines peccatorum consumat, donec nullum ex se fetorem famae turpis emittat. Nonne sic beatus Tobias veniam misericordiae coelestis emeruit, mortuis in captivitate fratribus tribuens sepulturam? credo, lapsis sub [Col. 1047C] mundialis principis dominatione suadens insinuansque poenitentiam (Tob. I, 18; II, 9). Et nos ergo, secundum quod meretur, corpus illius [e 1Kb] contegamus. Ecce exiit propheta de Hierusalem (III Reg. XIII, 1 seqq.), hoc est, de domo Domini adversus Bethel quae fornicabatur a Domino, id est, mundi istius civitatem; cui praeceperat Dominus, ne de cibo ejus gustaret aut potu. Sed qui per pseudoprophetam, id est, per spiritum fornicationis, deceptus est ab iniquo, cecidit in potestatem leonis ac [f 1Kb] sortem, qui [Col. 1048A] rugiens circuit, quaerens quem devoret (I Pet. V, 8). Qui tamen juxta cadaver ejus assistit, ut nisi fuerit ad Ecclesiae sinum et sepulcrum portatum, in cibum ei escamque proficeret. Sed nos vel pseudoprophetae imitemur officium; et eum quem percussit diabolus, [g 1Kb] debito omnibus honore tumulemus. Solet Christus de tali sepulcro mortuos suscitare: tantum ne cadaver ejus devorandum feris aut alitibus, id est, vitiis sive hominibus saeculi relinquamus. Qualiter, rogo, de misericordia Domini possumus desperare, qui etiam Pharaonem arguit, quare nequaquam poenitere dignatus sit, dicens in prophetia Pharaonis: Brachia regis Aegypti contrivi; et non est deprecatus ut daretur in eo sanitas, et redderetur ei virtus ad comprehendendum gladium (Ezech. XXX, 25).

[Col. 1048B] 12. Salomon [h 49Kb] ille mirabilis, qui meruit adsistrici Dei (Sap. IX, 4), hoc est, Sapientiae copulari, in alienigenarum mulierum incurrit amplexus; et vinculo libidinis illaqueatus, etiam sacrilegii errore se polluit, quando simulacrum Chamos Moabitico idolo fabricavit (III Reg. XI, 17). Sed qui per [i 1Kb] prophetam culpam erroris agnovit, numquid [j 1Kb] misericordiae coelestis extorris est? At forsitan dicas: Nusquam eum in canone lege poenituisse, neque misericordiam consecutum. [k 1Kb] Audi ergo, frater. Poenitentiam ejus quae non scribitur publicis legibus, fortasse ideo acceptabilem aliqui dicant, quia non ad faciem populi, sed in secreto conscientiae, Deo teste, poenituit. Veniam autem ex hoc consecutum esse cognoscimus; quia cum solutus fuisset a corpore, sepultum illum [Col. 1048C] inter regum Israelitarum corpora Scriptura commemorat: quod tamen alibi peccatoribus regibus abnegatum esse cognoscimus, qui usque in finem vitae suae in propositi perversitate manserunt; et ideo quia inter reges justos meruit sepeliri, non fuit alienus a venia: veniam autem ipsam sine poenitentia non potuit promereri. Synagoga illa Core, cum pro ausus sui temeritate terrae hiatu viva fuisset absorpta; [l 1Kb] arulae tamen eorum in quibus ignem succendebant alienum, a Domino circumdari jubentur altario [Col. 1049A] (Num. XVI, 37), ob hoc quia sanctificatae fuisse dicuntur: quas nos animas eorum esse sentimus, in quibus adulterinae flammae calorem praesumpta libertate susceperant; et ideo vivi deglutiuntur; arulae vero eorum perire prohibentur; sicut etiam Apostolus dicit: Dedi hujusmodi hominem Satanae in interitum carnis, ut spiritus salvus sit [a 1Kb] in die Domini nostri Jesu Christi (I Cor. V, 5). Considera ergo, frater, quam paucis tribuitur, ut de amphitheatro mundi istius, ubi cum feris, hoc est, cum vitiis depugnatur, immaculati a peccati morsu membra liberent sua. Quod expertus ille dicebat: Ne tradas bestiis animas confitentes tibi (Psal. LXXIII, 19). Sed quia jam dudum est, quod tecum sermocinantur, cavendum est nobis, ne offendat te nostra verbositas. Unde etiam [Col. 1049B] ad te cujus causa haec diximus, stylum vertimus.

13. Quid me refugis, frater? Quid te magis consortio mundialium hominum credis? Illi fortasse [b 1Kb] rideant culpam tuam; ego plango, et si commori necesse erit, optabo. Quid erubescis praesentiam nostram? Similis nobis causa est, quia et ego in tuo negotio pudore confundor. [c 2Kb] Rasit, ut video, Ammonitius rex (II Reg. X, 4 seqq.) militibus David, hoc est, ministris Christi, dimidium barbae et tunicas eorum usque ad inguina praecidit: id est, sustulit ab eis in dimidietate barbae virilem speciem, et effeminari eos per delectabilem vitiorum novaculam fecisse monstratur. Dimidia autem barba tibi rasa est, quia uno vitio, si quid boni in Dei virtutibus gesseras, perdideris: dimidia et tu rasus es barba, quia si volueris [Col. 1049C] reliquo vitae tuae tempore quod tibi superest laborare, concrescet. Praecidit vero tunicas usque ad inguina, cum turpia facta quae ipse persuaserat, in oculis hominum revelavit. Sed et super hoc spes. Sedeamus in Hiericho, donec crescant barbae nostrae: id est, simus opprobrium et ignominia meliorum et efficiamur anathema omnium, sicut in Hiericho Israelitico populo fuit, donec barbarum species nobis, hoc est, virtutum incrementa nascantur. Crede mihi, quia regi nostro dolebit injuria, ulciscetur nos milites [Col. 1050A] suos, quibus in dehonestatione sua fecit ista inimicus. Abfuit paulisper a conspectu nostro rex noster David; et ideo victi ab inimicis, [d 23Kb] partem agri plenam lenticula rubicunda quae est verecundiae nostrae et delicatae castitatis forma, confregimus. Sed jam ubi recordationem peccati rex noster oculis nostri cordis aperuit, stemus, ut vel illud quod residuum est, id est, reliquum vitae nostrae tempus defendatur, ut salvum sit. Ne, quaeso, te persuadeat quisquis ille dicat tibi, ut scelus hoc in conjugium vertas, ac de crimine matrimonium voces. [e 1Kb] Nolo offensam Dei provoces, atque multiplices. Si enim ut vocatur in culpam, quod furtive ac cum timore persuasit tibi inimicus, quomodo merebitur veniam, quod veluti insultans Deo et ejus judicio, publice tibi [Col. 1050B] coeperis vindicare? Imitare illum Amnon Davidis filium (II Reg. XIII, 15 seqq.), qui cum in sororis suae stuprum illicita flamma caluisset, postmodum eam magis exosus est, quam antea amaverat; et pro hoc facto occisus est a fratre, quia [f 1Kb] agnita culpa erroris non mansit in crimine, sed materiam ipsius peccati vehementer exosus est. Unde etiam suspicamur Davidem ei non fuisse commotum, quia cito vidit eum poenitentiam recepisse; et id, [g 1Kb] per quod unius horae spatio deceptus est, statim eum impatientia odisse, et virtute poenitentiae disrupisse ejus laqueos. Qui vero captus est in rete vitiorum, et patienter inimicis suis, hoc est, venatoribus acquiescit, donec etiam recludatur in cavea, et ibi longo temporis spatio saginetur ad pompam; tum maxime [h 1Kb] principalibus saeculi, [Col. 1050C] cum occisus fuerit, placiturus est. Donec [i 1Kb] muscipulam fornicationis evaseris, non te ebrietatis laqueis credas, per quos [j 1Kb] animos irati Absalonis incurras (Ibid., 28); quia luxuria atque ebrietas, quaedam sibi in vitiorum nativitate germanitas est.

14. Attolle ergo animos, frater, erige oculos quos conscientiae pudor inclinavit; nec te inimica desperatio confringat. Ecce Absalon qui fratrem occiderat, per amicorum suffragia regis veniam promeretur (II Reg. XIV, 23): ita ut etiam osculum pacis et praesentiam [Col. 1051A] vultus Christi non desperet exposcere. Et tu ergo quos amicos Davidis esse nosti, qui quondam pater tuus, quando non peccaveras, fuit, humilis esto et acclinis, ut quod a te non potes, per illorum suffragia [a 1Kb] merearis. Ac si forte duri fuerint in audiendo, opportune, importune non desinas supplicare; quia Absalon per injuriam meruit, quod per amicitiam impetrare non potuit; et quod [b 3Kb] pro meritis non meruit, per injuriam obtinuit. Vis scire quod plerumque per occasionem injuriae sancti pro peccatoribus deprecantur? Beatus ille unus ex [c 1Kb] quatuor, confessorum caput et martyrum, cum ab insano populo lapidibus urgeretur, in ipso exitu Israel de Aegypto (Psal. CV, 1), id est animae de corpore discedentis, genu flexo, patri pro peccatoribus [Col. 1051B] supplivavit (Act. VII, 59): Magistri nostri secutus exemplum, qui persequenti semetipsum populo veniam postulabat (Luc. XXIII, 34). Ecce vides, ubi occasio precum nascitur ex injuria et poena sanctorum. Nec hoc ideo dicimus, ut tu per contumeliam beatorum suffragia merearis; sed consilium damus, ut si pro magnitudine sceleris tui supplicare non ausi sunt, [d 1Kb] importunitatis tuae injuriam patientes, facilius pro eo a quo laesi sunt, audiantur. Incende hordeum finitimum tibi, quod est in agro (II Reg. XIV, 30); quia lingua ignis est [e 1Kb] (Jac. III, 6), ager autem est hic mundus. Sic quandocumque coeperis vitae bonae fructibus derogare, et dicere: ecce quales sunt sancti, qui pro peccatoribus non audent rogare: ubi est quotidiana merces operis? tunc incensa [Col. 1051C] per linguam tuam sanctorum spes incitabitur ad fiduciam deprecandi; quia cognoscent te ad hanc necessitatem, utilitatis tuae causa, non vitio detractionis impactum: sicut Absalon, non ob hoc segetem Joab incendit, quod nocere vellet ei tamquam inimico; sed ut vel sic ad detrahentem sibi respiceret, quem non audierat blandientem; et ita ejus praesentiam mereretur, qui Christi erat proximus vel amicus. Fructus enim sanctorum qui secundum homines est in hordeo, non incongruenter accipitur: qui vero secundum Deum, in tritico poterit aestimari; quia non dubium est, sanctos utrumque seminare secundum Apostolum, providentes bona non solum coram Deo, sed etiam coram hominibus (Rom. XII, 17). Et ideo Absalon hordeum finitimum sibi, [Col. 1051D] id est, conversationem quae inter homines agebatur, incendit: ad illud vero quod coram Deo est, [Col. 1052A] pervenire non potuit, quia illud solus Pater agnovit.

15. Sed forsitan dicas: Persuasio tua quietum requirit hominem vel securum; me autem necesse est quotidie persecutorem saeculi formidare, qui in me dedecus [f 1Kb] proximae suae optat ulcisci. Si ergo tale aliquid pertimescis, ecce sex refugii civitates (Jos. XX, 2 seqq.), quas, si placet, ingredere. Ac si forte pro conscientia peccatorum, illas quae sunt in terra repromissionis, hoc est, in Ecclesia, intrare non audeas; est Bosor [g 1Kb] ultra Jordanem in solitudine, quae interpretatur angustia; id est, cellula monasterii parva vel modica; et optime tibi conveniet, quia de sorte Ruben est, et ipse torum patris maculavit illicite (Gen. XLIX, 4). Est et Ramoth de [Col. 1052B] sorte Gad, quae interpretatur excelsa mors, vel visio mortis. Vere enim excelsa [h 1Kb] mors, poenitentia dicenda est, cum mortificatis membris deducatur homo ad excelsa coelorum unde fuerat ante dilapsus: sive juxta istam humilem mortem quae generaliter omni carni imminet, illa ad comparationem ejus rationabiliter excelsa nominatur; quia multo nobilius est per poenitentiam mori, quam communi hac morte dissolvi. Si autem visionem mortis sentire velimus, ita potest intelligi; quia cum sumus in poenitentia constituti, et ante oculos nobis ponimus gehennae infernique tormenta, videmus ipsam speciem mortis, de qua poenitentiae beneficio liberamur. [i 1Kb] Tantum memineris te in ancillae filii civitate agere poenitentiam; quia Omnis qui peccat, servus est peccati (Joan. [Col. 1052C] VIII, 34); [j 1Kb] et formam servi accipiens, necesse est humilies teipsum usque ad mortem (Philipp. II, 7, 8). Est Gaulon in finibus Manasse, quae interpretatur volutatio, ut tu memineris tibi in cilicio et cinere esse volutandum: et hoc in finibus Manasse, qui interpretatur oblivio, ut obliviscens ea quae ante gessisti, in priora te extendas (Philipp. III, 17). Hic ergo inhabita, ut per angustias, mortem et volutationem, iram persecutoris evadas et spem salutis invenias. Tum deinde in his si quid utiliter gesseris, etiam ad Cades in terra repromissionis, quae est in Galilaea, poteris pervenire: quae interpretatur sancta; ut cum in tribulatione opus corruptionis abjeceris, etiam ad sanctam tibi Ecclesiam tribuatur accessus; et in sortem Nephthalim, quae dicitur vitis remissa (Gen. [Col. 1052D] XLIX, 21), ut de sacramento dominici sanguinis participare merearis. Sed nec Hebron aditus tibi claudatur, [Col. 1053A] quae interpretatur conjunctio, sive conjugium. Revertatur enim anima tua ad virum suum, id est, ad spiritum Dei, a quo pro tempore peccaminum fuerat [a 1Kb] viduata. Sicque etiam sextam civitatem Sichem quam Joseph noster in haereditatem consequitur, [b 1Kb] propter quod ibi sepultus est, valebis intrare: quae interpretatur humerus, sive labor; ut ostendas te per laborem poenitentiae, ab errore tuo Christi humeris reportatum (Luc. XV, 4), et adjunctum nonaginta novem ovibus, effectumque centesimum, quia ipsa Sichem ab alienigenis centum agnis scribitur comparata (Gen. XXXIII, 19).

16. Sed cur, frater, adhuc jacentem te torpor delectat? Surge, quia medicus advenit, qui dicit secandas esse putredines peccatorum, et post haec [Col. 1053B] curandam plagam ipsius cicatricis. Quid expavescis? Quid refugis curam? Qui hastam [c 1Kb] zabulicam quae sexcentorum siclorum pondere praegravatur (I Reg. XXII, 7), nequaquam veritus es; cur subterfugis cultellos evangelici ferramenti? Qui ignem inimici flammasque perpessus es, cur ignem Domini, hunc quem venit mittere in terram (Luc. XII, 49), qui consumet fenum, et stipulam, et ligna (I Cor. III, 12), formidas? Abscinde a te [d 1Kb] putrem consuetudinis voluntatem: ure renes tuos et cor tuum; damna inimicam tuam corporis speciem, per quam aut ipse deceptus es, aut alios decepisti. Horreant [e 1Kb] exinanita membra jejunio, et cilicium quod sordida ratione pollueras, pro tegmine habere consuescas; ut cum attactus ejus atque asperitate compungeris, semper peccatorum [Col. 1053C] tuorum stimulos recorderis. [f 1Kb] Timet in te vitulum tuum Moyses (Exod. XXXII, 20), per quem luxuriatus es in eremo; id est, carnem tuam legis ac jejunii disciplina conficiat, ut ad nihilum redacta tenuetur. Legisti, credo: Irascimini, et nolite peccare (Psal. IV, 5). Ita et tu irascere peccatis tuis, ut ultra non pecces. Praeveni ultricis gehennae saeva tormenta, et [Col. 1054A] ipse tibi tortor exsiste; ut cum venerit, nihil uveniat, [g 1Kb] quod in te possit punire inimicus. Si venerit passionis occasio, memento qualiter tibi sub Regis tui praesentia dimicandum sit, ut culpam emendare possis desertoris et refugi. Si vero forsitan defuerit hujus felicitatis occasio, ipse tibimetipsi tuus poteris esse persecutor; ut, sicut Apostolus dixit (Rom. XII, 1), [h 1Kb] per omnem mortem constituas te Deo. In gredere monasterii tui carcerem; et tenebras solitudinis quibus ad lucem perditam revoceris, exquire. Sit tibi fames pro [i 1Kb] gula, sitisque pro flamma; ut manu carnificis voluntatis, per abstinentiae poenam costarum compago nudata visceribus sit; et pro supplicio ignis internas ossium medullas durae sitis depascat incendium. Sit tibi vigilia velut officiorum custodia [Col. 1054B] pullicorum; ac sicut catena rigentis ferri, sic duriori consuetudine et lege constrictus, sub imagine martyrii veniam misericordiae coelestis exspecta. Eia, eia quid dubitas? Scalam illam Jacob (Gen. XXVIII, 12) unde lapsus es, dum velis ascendere, adhuc posita nondumque subtracta est: et licet in ruina tua omnia membra colliseris, tamen iterum conare ascendere: et donec venias ad illum gradum unde cecidisti, fortiter te serva atque custodi; quia licet lubricus sit omnis ascensus, tamen ille cito vergit ac dejicit in profundum.

17. Sed fortasse dicas, quia more Pharisaeorum imponam gravia onera super humeros hominum, et ipse digito meo nolim contingere ea (Matth. XXIII, 4). Ecce, frater, quia nobis [j 1Kb] jurandi licentia prohibetur [Col. 1054C] (Matth. V, 37), si quid infelicitati meae credis, spondeo secundum [k 1Kb] misericordiam Domini, hujus me laboris quem suadeo, velle esse participem: consortium vero tuum, cupidus salutis tuae non solum ingero, sed etiam offero: ac si tu ad nos fortasse venire confunderis, manda; et ego ad ducendum te sine dilatione properabo. Horreat consortium [Col. 1055A] tuum, velut Ruth de agro Moabitico, hoc est [a 1Kb] animae de ebrietate et fornicatione venientis: qui sua tantum quaerit, et misericordiae nescius, de Israelitica sibi solum stirpe gloriatur. Ego vero licet Booz similis non sim (Ruth. IV, 1 seqq.), tamen animam tuam mihi cupio sociari; nec [b 1Kb] arguat me quispiam esse praesumptionis, quia licitum est mihi semen de fratris defuncti vidua suscitare (Deut. XX, 7, 9), ne perdam calceamenta paschalia, et exhaeres Christi passionis efficiar; ac pro verbo sponsi velut caecus effectus, salivam [c 1Kb] jejuni oris quae in terram projicitur et conculcatur, ne accipiam, donec effuso semine ad viduam animam defuncti fratris, id est mortui per desperationem, introeam; sed quaesita multitudine seminis, aggregata de scripturis copiositate [Col. 1055B] verborum, huic viduae conjungar [d 1Kb] ac proximem, ut auditis his, possit sine difficultate concipere, et salutis spiritum parturire. Memini enim apostolici verba praecepti, ubi dicit: Quosdam quidem eripite de igne, dubios vero consolamini (I Thess. V, 14); et alibi: Qui revocaverit peccatorem ab errore viae suae, salvabit animam suam de morte (Jac. V, 20). Non est minimum, si [e 10Kb] extremam aut summam auriculam de leonis faucibus extrahamus (Amos. III, 12): tametsi beatissimum pontificem qui in iisdem locis cum sacerdotibus suis divino assistit altario, non aliud reor quam Davidicum opus imitari; ut quando de grege leo aut ursus ovem rapuerit, insurgat adversus eum, et praestrangulatis faucibus praedam ex gutture eripiat; aut velut pastor bonus vagantem [Col. 1055C] revocet, alligetque attritam, errantemque convertat.

18. Tu tamen, frater, nequaquam scelerato acquiescas impudicoque conjugio: non [f 1Kb] insultes ei, cujus iram sustentare non poteris. Quin immo et illa quam tibi fecit sceleris culpa consortem, reveratur ad virum suum. Numquid patriarcharum soror (Gen. XXXIV), postquam peccavit, [g 1Kb] nupsisse perhibetur? Legislator praecepit (Levit XX, 10), ut qui uxorem alterius macularet, cum ipsa lapidaretur pariter; et ideo non permittit conjugium, sed sub nomine lapidum dura sententia emendat corrigitque [Col. 1056A] peccatum. Aspice prophetam, qui dicit: Et dixi, postquam meretricata es, ad me revertere (Jerem. III, 1). Licet dominici templi vasa rex captaverit Assyrius (Jerem. XXVII, 16), tamen revertantur ad templum (I Esdr. I, 7-11), ne ea in perpetuum Babylon immunda possideat. Licet per flammam turpis concupiscentiae incenderit templum Domini princeps cocorum, qui domino suo, id est, principi mundiali escas nostrorum parat peccatorum; tamen veniat Zorobabel, hoc est, spiritus sapientiae, qui jam intellexit mulierum potentiam malis hominibus [h 1Kb] principari, et totus in veritate confidit: veniat Esdras, bibliotheca Legis, et memoria lectionis: veniat [i 1Kb] Naaman Syrus, virtus confidentiae contemptorque formidinis; qui pro restructione patriae principis potentiam [Col. 1056B] non veretur; ac dispositis per singula Hierusalem loca (II Esdr. IV, 16, 17), id est, membra corporis angelicis patriarcharumque virtutibus, ut collapsa [j 1Kb] restruantur, et restructa custodiat, una manu serviat fabricae, alia vero custodiae; quia Adam positus est in paradiso operari (Gen. II, 15), et custodire. Reaedificentur ergo per tropologias nominum claustra portarum. Restruatur in principiis porta Probatica (II Esdr. III, 1, juxta LXX), quam nos esse suspicamur auditum, per quem, utrum bona sint aut mala quae extrinsecus ad nos introeunt, comprobamus; quia fides ex auditu est (Rom. X, 17). Faciamus, quod Apostolus dicit: Si estis in fide, ipsi vos probate (II Cor. XIII, 5). Restruatur porta Piscatoria (II Esdr. III, 3), id est, visuum [Col. 1056C] nostrorum vaga semper natura, ac per semitas maris, hoc est, vias mundi istius oculorum velox ac fugitivus aspectus; quia ipse visus pro sagena poterit aestimari: quidquid aspexerit, statim capit; et captum, ad cordis cellaria interiora transmittit. Restruatur porta [k 22Kb] in Anathoth, quae interpretatur respondens signum (Ibid., 6): quod suspicamur esse frontis patibulum, ubi signum salutis nostrae et Dominicae sanctitatis [l 1Kb] accepimus: quod est aurea lamina, ubi pontifex nomen Domini scriptum mandatur accipere tetragrammaton. Vis scire, quia non incongrue portam in Anathoth, quae interpretatur [Col. 1057A] respondens signum, pro patibulo frontis accipimus? Jungit propheta huic portae [a 18Kb] unguentariorum loca (Ibid., 8), quae per tropologias nominum ab aliis virtutibus dicuntur esse restructa. Unguentariorum autem loca quae sunt, nisi illa quae chrismatis sanctificatione tanguntur? Sequitur post haec [b 18Kb] porta Frugis (Ibid., 13), quam nos suspicamur esse oris ac saporis officium, per quam omnium seminum, hoc est, verborum Dei fructus egreditur. Restruatur et porta Stercorea (Ibid., 14), quam nos suspicamur esse narium sive odoratus introitum, per quem nos turpis decepit illecebra, et aestimavimus lucra esse, quae erant stercora (Philipp. III, 8). Restruatur et [c 16Kb] Fortis porta (II Esdr. III, 15), quam credo manuum nostrarum sive tactus officium esse; [Col. 1057B] quia non fortiter tenuimus quod tenebamus, et alter tulit coronam nostram (Apoc. III, 11). Restruantur et muri Natatoriae (II Esdr. III, 15), id est, forma baptismi nostri, et mystici fontis disrupta munimenta, quae sunt castitatis insignia; quia soluto per luxuriam continentiae pariete, velut abruptis obicibus sacri laticis, fontis undam effudimus atque perdidimus. Cujus muri propterea dicuntur restrui, ut cognoscamus tantam esse misericordiam Domini, ut etiam interruptae castitatis tempora possint restructa ad priorem similitudinem continentiae virtute revocari. Sic et tu per vocabula nominum ac tropologias locorum, haec quae dicuntur restrui, officia intelligas esse membrorum.

19. Donec [d 1Kb] ne opus Babylonis regis imiteris (Dan. [Col. 1057C] V, 2 seqq.), ut in phialis templi dominici vinum perditionis potare debere te credas, et hoc coram diis tuis, Venere, Marte atque Mercurio, id est, fornicatione, vel avaritia, vel furore; quia scriptum est: [e 41Kb] Furor hominis incontinens est (Job. XXXI, 11, juxta LXX), et alibi: Avaritia, quod est idololotria (Ephes. V, 5). Non enim potestis solam in pecunia avaritiam computare; quia vel maxime avaritia in libidine esse sentitur, cui numquam finis imponitur. Quia vero phialae in templo Domini virgines nuncupentur, Propheta nos docet dicendo: Triticum juvenibus, et vinum suave olens virginibus (Zach. XI, 17, sec. LXX); ac si cui vini liquor infunditur, quid nisi phiala nuncupetur? Velim siquidem a peritioribus edoceri, ex qua Scripturarum auctoritate nubere corrupta suadetur; [Col. 1057D] cum beatus David nec concubinas suas quas [Col. 1058A] filius turpi coitu maculavit, postea nubere aut viros habere permiserit (II Reg. XX, 3). Nonne viduas eas, praestans illis substantiam, usque in finem servavit? Non vult David, hoc est, Dominus Christus, ut in conspectu ejus ab alio viro habeatur uxor ejus. Denique illam filiam Saul quam (II Reg. III, 13 seqq.) ad tempus in persecutione perdiderat, postmodum sibi poposcit reddi atque restitui; et licet fuisset etiam alteri copulata, tamen ei aufertur, et illi cujus prius erat, destinatur. Polluisti uxorem David: ne ulterius hoc praesumas; sed sicut ille fecit qui eam acceperat, flens ac lugens redde atque restitue.

20. Ac forsitan suggesserat tibi ille sapientior omnibus bestiis et consiliator antiquus (Gen. III, 1), quia possis istam poenitentiam quam suademus tibi, [Col. 1058B] in senectute tua agere, et nunc famem desiderii tui sub conjugii nomine satiare. Sed tu ne exstinguas evangelicam scintillam humore vitiorum, quae de illo totius libri igne procedit, ubi ait: Stulte, hac nocte exposcetur anima tua a te (Luc. XII, 20). Si enim apud quos honesta conjugia sunt, diuturna esse non possunt; apud te, ubi cum crimine copulantur, qualiter permanebunt? Veniat ille qui dicit, crimen hoc emendandum nuptiis, et de [f 1Kb] sceleris tanti nomine conjugium esse vocandum. Conjugium enim religiosi nominis vocabulum est (Hebr. XIII, 4), quoniam Deo auctore concessum est. Ecce honestis conjugiis clamat Apostolus: Habentes, tamquam non habentes (I Cor. VII, 29). Et quis dicit, [g 1Kb] Adulter habeat, utatur, exerceat? Sed video ad quid se [Col. 1058C] pro sui defensione convertat; scriptum est enim, inquit, [h 1Kb] Melius est nubere, quam uri (Ibid., 9). Hoc de virgine dictum est, vel vidua. Ista jam virgo non est. Tunc urebatur, et nupsit: nunc jam [i 1Kb] refrigeretur, et vivat. Virgo non est, quia corrupta est: vidua non est, quia vir ejus vivit in aeternum. Ut quid ergo ei nuptias suadetis? Vis scire quae sit Apostolica sententia de hoc errore? Ait in Epistola sua: Omnino auditur inter vos fornicatio, et talis fornicatio, qualis nec inter gentes quidem; ita ut uxorem patris sui quis [j 1Kb] habeat (I Cor. V, 1). Ecce quiddam factum simile. Uxor patris erat haec juvencula quae deliquit, illius Patris qui nos genuit in verbo veritatis (Jac. I, 18). Tunc, credo, ei in conjugium copulata est, quando secundum exemplum Rebeccae [Col. 1058D] ad Isaac de Mesopotamia venientis, pallium quo velaretur [Col. 1059A] caput, accepit (Gen. XXIV, 65). De hoc facto Apostolus dicit: Dedi hujusmodi hominem Satanae in interitum carnis, ut spiritus salvus fiat (I Cor. V, 3). [a 1Kb] Numquid dixit, Jussi, ut ei quam corruperat, nubat? Sed, dedi eum Satanae in interitum carnis. Satanas enim interpretatur contrarius; per quod, credo, significat, ut quidquid contrarium deliciis, quidquid contrarium voluntati est, totum caro sentiat quae deliquit, ut spiritus salvus fiat in diem Domini nostri Jesu Christi.

21. Sed et tu frater, quisquis tibi hoc suaserit, exsecrare. Aspice enim, quia numquam in sacrificiis pecora senio confecta jugulantur, sed ubique, aut agnus, aut vitulus, [b 1Kb] aut hircus, aut haedus immolatur (Exod. XXIX et alibi), id est, tenera adhuc parva, vel modica peccata. In uno tamen loco Eliam [Col. 1059B] legimus bovem obtulisse, sed hoc semel tantum (III Reg. XVIII, 33). Hoc uni licuit Salvatori, qui inveterata totius populi peccata jugulavit. Sed nec tu putes adhuc haedum tenerum tuum esse peccatum. Mihi crede, hircus est. Ecce per quot terrarum tractus fetoris tui, hoc est, famae turpis opinio peragravit. Qualiter ergo quod ita fetet, non hircus esse dicitur? Propheta beatum dicit esse eum, qui tenet parvulos Babylonis, alliditque ad petram (Psal. CXXXVI, 9). Et tu exspectas, donec gigas tuus inimicus efficiatur? Sed si vis scire, jam gigas est. Mox enim ut cupierunt filii Dei filias hominum, nati sunt inde [c 1Kb] gigantes (Gen. VI, 4): quod enormis nimium et ultra staturam peccaminum reliquorum [Col. 1059C] gigantis forma est. Ac si quis est fortasse, qui dicat, quia David eam quam adulteravit, etiam in conjugium suae societatis adsciverit (II Reg. XI, 27); non est causa consimilis: haec enim conjux regis, illa autem uxor militis fuit. Ille utpote homo terrenus, potuit factione subdolae artis interfici: Rex autem iste coelestis est, cujus uxor corrupta est atque violata. Nequaquam ei passio mortis approximat, qui non est temporalis, sed aeternus. Et tamen David, non praesente Uria Hethaeo, quamvis milite suo, quamquam homine terreno, praesumpsit sibi concubitum Bethsabee. Nonne, non solum ingerere ei, sed etiam extorquere conatus est (Ibid. 13), ut post cibum potumque quem subdola arte largius jusserat ministrari, domi suae toroque cubitaret? [Col. 1059D] Tu qualiter vivente viro ac praesente, simul et Rege, quod his majus est, immortali atque perpetuo, concubitum tibi adulterae vindicabis? Sed fortasse [Col. 1060A] dicas: Agnita stupri causa, vir ejus eam dejecit ac repulit. Fallis te, fratrer, quia per Prophetam ipse proclamat: Quis liber repudii matris vestrae, quo eam dimisi? (Isai. L, 1.) Et alibi: Numquid qui cadit, non resurget? aut avertens non convertatur? Quare non poenitet populus meus a malitiis suis, et detenti in propositione sua maligna, noluerunt reverti ad me (Jerem. VIII, 4, 5)? Ecce propheta ex praecepto Domini meretricem duxit uxorem (Ose. I, 2 seqq.); et tu dicis animam ad perditionem a Deo esse projectam? Sed nec ego contradico huic conjugio, si potes talem fructum ex hoc matrimonio procreare, qualis processit de Bethsabee atque David, quem Dominus per prophetam [d 31Kb] Dirigiam, hoc est, in verbo Domini, nuncupavit (II Reg. XII, 25), qui inter homines dictus est Salomon, hoc est, Pacificus, [Col. 1060B] et universi orbis, id est, totius hominis tenuit principatum. Talis filius nascitur ex poenitentia: talem parturiunt gemitus et lamenta plangentium. Denique ipse beatus David, cum in adolescentia sua cum adultera deprehensus sit, in senectute cum virgine invenitur (III Reg. I, 1 seqq.); ut intelligamus, quia post peccatum longa castitas imitatrix est virginitatis. Sed et tu imitare Davidem, ut quam habuisti in corruptelae vitio collegam, habeas in poenitentiae labore consortem: non ut conjuncti poeniteatis, sed ut separati ad alterutrum, unum opus agendo jungamini; quia fumantem adhuc de incendio titionem, cito vorax flamma comprehendit.

22. Ante omnia igitur, frater, nequaquam in te [Col. 1060C] desperatio inimica crescat, eo quod asserat ille infidelis, lapsum non posse reparari; cum Dominus dicat: Quia omnia peccata, et blasphemiae remittentur hominibus; qui autem peccaverit in Spiritum, non remittetur ei (Matth. XII, 31). Ego autem dico, hoc ipsum desperare de Domino, in Spiritum esse peccare, quia Dominus Spiritus est (Joan. IV, 24), et ideo non remittitur ei, quia non crediderit Dominum reddere sibi posse quae perdidit. Quid est enim, quod nobis obsistet de venia? Dominus noster omnipotens est. Numquid omnipotenti impossibile est delere peccatum? Dominus noster bonus est; quia nemo bonus, nisi unus Deus (Luc. XVIII, 19). Numquid in [e 1Kb] illa praecipua bonitate et perfecta potest hoc vitium cadere, ut non audiat deprecantem? [Col. 1060D] Age ergo, amice, consurge; et perdita inter fluctus saeculi mercede atque substantia, velut naufragus [f 1Kb] ad unam tabulam (Luc. XV, 13), hoc est, ad [Col. 1061A] scientiam te divini canonis tene, quae te adducat ad littus, ubi ait: Si dereliquerint filii ejus legem meam, et in judiciis meis non ambulaverint: si justificationes meas profanaverint, et mandata mea non custodierint: visitabo in virga iniquitates eorum, et verberibus peccata eorum; misericordiam autem meam non dispergam ab eis, neque nocebo in veritate mea (Psal. LXXXVIII, 31-34). De cujus hoc filiis dicitur? Nonne Domini nostri Jesu Christi, quos ecclesiastici fontis uterus et secreti ac perplexi vulva mysterii parturivit; quos natos Crucis cuna suscepit, Evangelii mamilla lactavit? Vis et scire quia baptizati, non cathecumeni, filii appellantur? Aspice, quod ipse Apostolis suis dixit: Jam non dicam servos, sed filios [Gr. ] (Joan. XV, 15). Et tu ergo, si filium [Col. 1061B] fuisse te nosti, hoc est, si apostolicum in te aliquid habuisti, nec sic desperare permitteris. Si vero servi, hoc est, peccatoris usus es semper officio; major tibi detur ad consurgendum audacia: quia ejus qui de humili labitur, levior est ruina; et minoris iracundiae pondere praegravatus is, qui semper in errore versatus, ad rectam aliquando se convertat vitam [An viam], quam his, qui post sanctos actus turpiter vixerit, et veterem pannum rudi assuerit vestimento (Marc. II, 21). Quid vero illud, quod dicit ad Ecclesias suas in Apocalypsi, quae inter fidelium numerum septiformibus candelabris sub custodia angelica [a 1Kb] comparantur? Memento, unde cecideris, et age poenitentiam, et priora opera tua fac: alioquin [Col. 1062A] venio tibi cito, et amovebo candelabrum tuum (Apoc. II, 5). Et in priore parte libri innumerum populum vidisse se dicit (Apoc. VII, 15), qui in tribulatione laverunt stolas suas, et candidas eas fecerunt in sanguine Agni; quos dicit quia Agnus Dei deducat ad vitae fontes (Ibid., 17). Quem tamen nos numerum poenitentium esse sentimus, quia non nisi per tribulationem planctumque salvati sunt.

23. Et tu ergo lava stolam tuam in fonte lacrymarum: [b 1Kb] fortasse poteris byssum castitatis imitari. Quid si donaverit tibi purpuram, et tu pro nomine ejus succum tui cruoris effundas? Coccum autem abundare tibi poterit, si erubueris in iis quae antea gessisti. Nec deerit tibi hyacinthus, si livore [c 1Kb] obcalueris corpus tuum, et in servitutem redegeris [Col. 1062B] (I Cor. IX, 27). Ac sic cum his coloribus fortasse poteris in tabernaculum Domini misceri quandoque. Hoc, dilectissime frater, tui amore et dolore compulsus, etiam supra vires meas possibilitatemque tentavi. Tu habebis in die judicii duplicem poenam, si velut aspides surdae, incantationis nostrae verba respueris (Psal. LVII, 5); aut [d 1Kb] spernendum credideris, aut rogantis verbum, aut monentis consilium, aut dolentis affectum. Jesus Christus Filius Dei sublata tibi per invidiam diaboli, in duplum tua bona restituat; sicque reconcilieris Domino, ut etiam pro nobis qui amici tui sumus, intervenire merearis in Domino nostro Jesu Christo. Amen.




ANNO DOMINI CCCCXX.
ZACCHAEUS CHRISTIANUS ET EVAGRIUS MONACHUS.
(Biblioth. Vet. Patr. Galland. tom. IX.)
[Col. 1061]



[Col. 1061C]
PROLEGOMENA [a 1Kb] .

[Col. 1061D] 1. Vetustissimos esse Dialogorum libros qui ZACCHAEI nomen praeferunt, ex antiquitate mss. codicum, immo ex ipsa librorum lectione constat. Certam porro auctoris aetatem praefigere operosum adeo ac difficile nobis visum est, ut post accuratam [Col. 1062D] diligentemque discussionem, post consultos a nobis viros doctissimos, nihil exploratum hactenus occurrerit. Enimvero tam studiose et quasi composito nomen suum dissimulasse videtur auctor iste, ut fictitia tantum nomina ZACCHAEI et APOLLONII affixerit [Col. 1063A] Dialogis suis: et profiteatur licet se ex superiorum Patrum monumentis suam hausisse doctrinam, unius tamen nec nomen apponit, nec scripti genus indicat. Proinde nonnullas dumtaxat conjecturas hic tibi, lector erudite, exhibere cogimur.

2. Professio Zacchaei nostri non perinde obscura ac ejus aetas: nam cum teste Cassiano [(a) 1Kb] , monastici ritus non nisi ab expertis tradi queant; ex his quae scribit toto fere libro tertio colligitur, eum in monastice meruisse: quod et ipse alicubi significavit. Hinc aetas illius forsitan definiri possit. Cum etenim sexto circiter saeculo regulam sancti patris Benedicti omnes prope monachi in occidente sint amplexati, si noster Zacchaeus ad haec usque tempora superstes fuisset, eadem lege qua ex sanctis [Col. 1063B] Patribus fidei dogmata, ex sancti Benedicti regula monasticum institutionem fuisset mutuatus: quod tamen eum non praestitisse, facta collatione liquido comperimus. Sed neque eum ante saeculi quinti initium huic operi manum admovisse, non obscura suadent argumenta. Ante illud aevi non prostabant in Europa ubi ille tum temporis versabatur, illustria numerosaque Patrum volumina ad quae suum Apollonium missitaret velut ad fontes, e quibus totam hanc catechesim hausisset: neque ante illud tempus ea de quibus agit libro secundo contra Arianos, Photinianos aliosque hujusmodi tenebriones, erant ita diserte a patribus Latinis explicata, ut sine taedio refricari non possent: quod ipse habet [(b) 1Kb] . Quae sic constituta inducunt animum, ut quinto saeculo [Col. 1063C] Dialogi natalem ascribamus.

3. Id suadet etiam quod Zacchaeus ipse haereticos solum Manichaeos, Marcionitas, Photinianos, Sabellianos, Patripassianos, Arianos ac Novatianos, qui sua tempestate amplius fremebant vigebantque, perstringat. At de Pelagii ejusque sectatorum haeresi, quae procedente saeculo quinto maximam orbis partem infecit, ne verbum quidem; cum pluribus in locis, libri potissimum II, cap. 11, sese dabat occasio. Observandum hic interim, auctorem nostrum hallucinatum vel amanuensium inscitia subreptum fuisse in descriptione Sabellianae haeresis, quippe, quae Macedonii est, ascribit Sabellio. Accedit, quod omnia signa quibus Antichristi adventum instare auguratur [(c) 1Kb] , cum hisce nostris conjecturis [Col. 1063D] quadrant ex amussi. Illud enim ipsum tempus est, quo ingentia barborarum examina in Africam atque Europam effusa, Galliam, Hispaniam, Italiam ac ipsam imperii arcem Romam devastarunt; dum interim in oriente regia Constantinopolis ac pleraeque civitates Palaestinae horrendo terrae motu quaterentur; fame denique ac peste homines afflictarentur. Vide sis Orosium [(d) 1Kb] , Zosimum [(e) 1Kb] , Sozomenum [(f) 1Kb] , [Col. 1064A] sanctum Hieronymum [(g) 1Kb] , Lucam Tudensem in Chronico et Marcellinum comitem [(h) 1Kb] . Favent insuper quae de institutis coenobitarum in urbibus degentium, deque sacra hymnodia fuse narrat [(i) 1Kb] . Quippe ante annum 400 pauca admodum, immo forte nulla coenobia in Europaeis urbibus visebantur. Quod vero ad cantum attinet, illum in ecclesiam a beato Ambrosio quinto saeculo appetente invectum non obscure scribit Augustinus [(j) 1Kb] . Postremo stylus plerumque turgens ac lacertosus, sententiae saeculi hujusce scriptoribus familiares non semel usurpatae; mathematicorum ac haereseon in quas tunc patres stylum stringebant, perspicua confutatio; supplicationum quibus pluviae arcerentur non praetermittenda commemoratio, aliaque hujuscemodi complura, conjecturas [Col. 1064B] nostras satis superque confirmare videntur. Hactenus itaque conjecturas, non nostras tantummodo, sed et virorum clarissimorum indigitavimus, nempe: Sebastiani Le Nain D. de Tillemont, Caroli du Fresne D. du Cange, Joannis Baptistae le Cottelier, RR. PP. Joannis Garnier S. J. ac Paschasii Quesnel Congregationis Oratorii Domini Jesu presbytorum, et nostri praesertim Francisci Delfau.

4. Erit forsan et emunctioris naris criticus, qui non nihil momenti ad haec argumenta accedere putet ex his quae scribit auctor [(k) 1Kb] , aetate sua scilicet dominicae mortis indicia felicis sepulcri exuvias continuisse: quibus exuviis credat significari sindonem illam qua sacrum Christi corpus obvolutum est; quam ineunte quinto saeculo Eudocia Constantinopolim [Col. 1064C] asportaverat, quamque teste Gualterio (penes quem hujus rei fides sit) anno 439 Theodosius II Vesuntionem summa solemnitate transmisit. Erit praeterea qui conjecturam capiat temporis quo vivebat auctor noster, ex eo quod alicubi y [(l) 1Kb] , non quidem cultum omnem, sed incautum, ut ait, obsequium imaginibus imperatorum a populo exhibitum reprehendit. Quippe desinente saeculo quarto vigebat ritus ille, ut pictae aut fictae augustorum imagines solemni pompa circumferrentur, ac publicis vulgi acclamationibus exciperentur. Verum non raro cultus ille in superstionem cedebat ex impotentia vulgi, qui affectibus suis, sicubi adulatio aut laetitiae publicae ostentatio movet, moderari nequit. Hoc etiam locus nonnumquam faciebat. Si quidem non [Col. 1064D] tantum in profanis, sed in sacris quoque locis exponebantur imagines illae, sicut Eudociae statuta Constantinopoli prope basilicam erecta, quae Joanni Chrysostomo justi zeli simul et invidiae causa fuit. Quo respexisse videtur Zacchaeus, cum infit, sacerdotes ejusmodi consuetudinem incautioris obsequii prohibere. Ut enim patres censuere colendas esse imperatorum imagines, ita semper immoderatum [Col. 1065A] improbavere cultum qui ad religionem, immo ad superstitionem, accedere videbatur. Quin etiam imperatores quibus pietas cordi erat, non tulere effusam libidinem in colendis iconibus suis. Praeclara est eam in rem lex Theodosii imperatoris, quam huc ascribam ad id loci illustrandum [(a) 1Kb] : Si quando nostrae statuae vel imagines eriguntur, seu diebus, ut adsolet, festis, sive communibus, adsit judex sine adorationis ambitioso fastigio, ut ornamentum diei vel loco et nostrae recordationi sui probet accessisse praesentiam. Ludis quoque simulacra proposita tantum in animis concurrentum mentisque secretis nostrum numen et laudes vigere demonstrent: excedens cultura hominum dignitatem superno Numini reservetur. Eodem spiritu animatus Honorius, paternae pietatis imitator, [Col. 1065B] arguit Arcadium fratrem, quod non solum Constantinopoli Eudociae augustae colenda populo statua exponeretur, sed et per provincias velut fabulosae Cybeles simulacrum circumferretur. Caeterum frustra quis hunc Zacchaei locum detorqueret in venerationem sanctarum imaginum: quandoquidem Ecclesia, quae pium earum cultum praedicat, rejicit immodicum ac superstitiosum, uti Zacchaeus, imperatorum.

5. »At enim conjecturis nostris obstare videtur, quod Zacchaeus nihil de Apollinaristis, Donatistis, Priscillianistis Pelagianisve scribat. Sed hanc objectionem ipse praevertit, contestatus se non omnes istiusmodi pestes suscepisse recensendas: tametsi dici posset saeculo ineunte quinto Pelagii ac Nestorii [Col. 1065C] dogmata non statim sic exserte proscripta, ut jam tum exstarent illustria volumina e quibus more suo catholicam erueret doctrinam. Quod iterum singularem hominis modestiam arguit, et assertas de illius aetate conjecturas confirmat. Caeterum fortissimus ille religionis athleta non modo priorum temporum, sed etiam aevi nostri haereticos compressit, eosque suis coloribus ad vivum expressisse visus est [(b) 1Kb] . Illi namque ipsi, ait, qui traditionem apostolicam relinquentes, magistros perfidiae secuti sunt, nomen religionis mutavere cum sensu. Idem auctor Petrum non solum Ecclesiae fundamentum esse dicit [(c) 1Kb] ; verum etiam in ejus personam potestatem omnium convenire sacerdotum, contra quam sentiunt novatores, affirmat. Rursus potestatem absolvendi a peccatis [Col. 1065D] sacerdotibus a Christo factam, adversus Novatianos eleganter fortiterque vindicat [(d) 1Kb] . Apollonius jam Christianae militiae ascriptus, Ecclesiae sacrificium et realem Christi in Eucharistia praesentiam confitetur [(e) 1Kb] . Pro obsoletis pecudum atque alitum victimis, [Col. 1066A] coeleste fidelium munus pura oblatione celebrari commemorat [(f) 1Kb] . Liberum arbitrium sartum atque integrum passim propugnat. Sacrarum reliquiarum virtuti illustre testimonium reddit [(g) 1Kb] , dum ea quae sanctos fecisse legimus vivos, etiam ante defunctorum cineres fieri testis oculatus affirmat. Monasticen quam Lutherus ut inventum diaboli exagitat, ut Dei Opt. Max. opus singulare commendat [(h) 1Kb] . Denique Spiritum sanctum a Patre ac Filio esse tradit [(i) 1Kb] , quod me judice idem est, atque a Patre Filioque procedere.

6. »Quamquam, uti nihil ab omni parte beatum, non desunt in hoc auctore aliquot naevi, queis, ut ei auctoritas undequaque constet, benignas, ut par est, interpretationes adhibebit lector eruditus qui [Col. 1066B] eum volet excusatum. Nos interim cautiones opponimus nonnullas, ne simpliciores alicubi temere offendant. In primis videtur non nihil Pelagianae fuliginis (quae erat illius saeculi labes) contraxisse, quo forsitan effectum est, ut a Pelagianis Nestorianisque qui ex his originem duxere, perstringendis abstinuerit. Incarnationis causa est, inquit [(j) 1Kb] , vel servandi humani generis vel reparandi. Et statim hanc reparationem in lege atque exemplo constituere videtur. Praematuras infantum mortes in elementorum inaequalitatem aut in parentum scelera, non in originalem noxam refundit [(k) 1Kb] , quo Deum injustum non esse demonstret; subditque cum eis benignius agi, ne ex improbis geniti, similes quandoque efficiantur auctoribus: ubi peccatum originale [Col. 1066C] in pravo parentum exemplo fere statuit. Nusquam vero gratiae Salvatoris meminit, quem ut meritorum dumtaxat arbitrum habet [(l) 1Kb] . Denique totam legis necessitatem in voluntate nostra sitam esse opinatur [(m) 1Kb] . Hanc porro labem absterget catholicus lector eadem spongia, qua sanctus Augustinus eam a Patribus Graecis amovit: quod videlicet nondum hujusmodi dogmata ab Ecclesia exserte explicata essent: tametsi nihil est hac excusatione opus, cum ipse et peccatum originale et gratiae Christi necessitatem, quantum satis erat ante pleniorem definitionem, insinuarit. Haec fuit, inquit [(n) 1Kb] , assumendi hominem praecipua ratio vel voluntas, ut peccatum ab homine contractum, per hominem tolleretur. Et alibi [(o) 1Kb] : Nullum sine lavacro aquae spiritalis [Col. 1066D] posse salvari. Rursus [(p) 1Kb] : Generali exemptus ruina, in spem quam amiseras repararis. Item gratiae Redemptoris eleganter adstipulatur [(q) 1Kb] : Deinde [(r) 1Kb] : Ille tantum, ait, efficiendi substantiam praestet, qui magna cupere se donante permisit. Denique [(s) 1Kb] : Conferre [Col. 1067A] non abnuat, quae praestitit velle. Ad haec ait [(a) 1Kb] justificari per fidem, eo nempe sensu quo beatus Paulus id scripsit de fide quae per charitatem operatur: alioquin etsi habuero omnem fidem, nihil mihi prodest. Praeterea dum ista docet [(b) 1Kb] , sufficiat canonicis inhaerere scripturis, non exauctorat traditiones quas inibi astruit, easque ab heterodoxis praetermissas conqueritur. Alibi [(c) 1Kb] Angelis poenitentiae tempus indultum existimat, forsan non e Scholae sensu: nisi per tempus illud intelligatur spatium, quod peccatum inter et poenam intercessit.

7. »Cujas fuerit Zacchaeus, inquiris forsitan lector? Nae nobis quid asseramus, ut ingenue fateamur, haud venit in mentem. Quidam rerum antiquarum exploratores curiosi eum vel Gallum vel Italum [Col. 1067B] autumant. Si tamen conjecturae indulgere liceat, Africanum dicam Zacchaeum ob styli affinitatem cum Africae scriptoribus, qui illo aevo vel paulo ante scriptitabant.

»Superest nunc, ut a me noveris, lector, qua ex bibliotheca suppeditati sint codices mss. unde Zacchaei opus exscribendum curavimus. Cum vv. cc. Carolus du Fresne D. du Cange et Joannes Baptista le Cottelier, uterque eruditissimus, lustrarent inviserentque mss. codices celebris bibliothecae Thuaneae, occurrere bini mss. Zacchaei Christiani et Apolonii philosophi Dialogorum libri tres: volvunt illos et revolvunt, ac tandem discussos utcumque, judicant luce dignos. Expetunt pro me nesciente binos mss. a doctissimo bibliothecario Josepho Quesnel; [Col. 1067C] qui cum mihi sit amicitia conjunctissimus et compertae humanitatis in omnes, benigne utrumque commodavit. Ad me statim detulerunt viri amicissimi, obtuleruntque thesaurum huc usque absconditum atque invisum, quem volupe admodum suscepi ac pollicitus sum in lucem proferre.

8. »Verum enimvero dum illos codices legere atque examinare sum aggressus, haesi in ipso principio: nempe deerat titulus in posteriori, prae se tamen octingentos annos praeferente: prima pagina prope oblitterata erat; verba totius operis idemtidem inversa, ac syllabae inconcinne divulsae et compositae. In altero autem codice manu paulo antiquiore exarato titulus exstabat quidem, sed characteres visum passim fugiebant, velut et in toto [Col. 1067D] volumine, utpote pluvia et carie labefactato ac putrefacto: deinde non solum est labefactatus iste codex, sed tam oscitanter et imperite exaratus ab inscio quodam, ut subinde textus ordo pervertatur: puta in libro primo; atque ut in uno eodemque capite promiscue ex libro II multa invexit, ita et in libro II et in III pariter contextus seriem perturbavit, ac sensum immutavit. Cum autem anxius haererem, et nulla in tanto labyrintho sese offerret via qua ex eo emergere valerem; v. c. Dn. Faure doctor [Col. 1068A] Sorbonicus, rerum antiquarum peritissimus, se in bibliotheca sancti Arnulfi Metensis patrum congregationis sanctorum Vitoni et Hidulphi deprehendisse Zacchaei Dialogos mihi significavit. Ea de re actutum scripsi ad R. P. domnum Petrum Descrochets ejusdem congregationis pereruditum presbyterum ac subpriorem Sancti Arnulfi. Ipse, ut est singulari comitate praeditus, nulla interposita mora benevole codicem eleganter ab anno circa sexcentesimo conscriptum transmisit. At, mirum! codex ille easdem inversiones sive repetitiones ac antiquior Thuaneus continet. Adjumento nihilominus, fateor, mihi fuit permaximo: siquidem ex eo pluribus in locis nodos qui remanserant, resolvi, naevos extersi. Atque ut dicam quod sentio, par est [Col. 1068B] credere Arnulfinum codicem ex praefato Thuaneae bibliothecae antiquiori transcriptum, jurisque olim fuisse abbatiae sancti Arnulfi Metensis. Suppetias nonnulli ex nostris tulere, non diffitemur, ad conferendum ingenti labore apographum quo in hac usi sumus editione, cum codicibus mss. atque ad elucidandas tenebras quae saepiuscule animum obvolvebant: e nostris etiam D. Gabriel Gerberon et D. Joannes Mabillon praesto fuere.«

9. [* 1Kb] »Hactenus Acherius, cujus labori haud parum esset detractum, si Altercationem Theophili Christiani et Simonis Judaei, quam R. P. Dn. Edmundus Martene tomo V Anecdotorum edidit, videre potuisset. Cum enim illius Altercationis auctor sit EVAGRIUS qui circa annum 420 scribebat, ut discimus e [Col. 1068C] Gennadio [(d) 1Kb] et e Marcellino comite ad annum 423, quin idem has Consultationes scripserit dubitari vix posse, non immerito arbitratus est vir quem supra nominavi doctissimus.

»Alia sunt quae lectorem moneri operae pretium ducimus. Nam quod ait Acherius, felicis sepulcri exuvias forte intelligi Sindonem illam qua sacrum Christi corpus involutum est, omnino est, ut mihi quidem videtur, improbabile. Satis enim constat, Sindonem illam non ab Eudocia, Arcadii uxore, ineunte saeculo V, sed a Theodosii junioris conjuge Aelia Eudoxia, non ante annum 440 Constantinopolim esse asportatam. Hanc scilicet Hierosolymam urbem adiisse omnes sciunt: illam vero in Palaestina versatam esse qui scripserit, neminem novi. Porro [Col. 1068D] hae Consultationes prius scriptae erant, quam Eudoxiam duxisset Theodosius junior.

»Quod ab eodem additum est de processione Spiritus a Patre et Filio, minus etiam est accuratum: nam in iis locis quae indicat, hoc est, capp. 2 et 3 libri II, ne una quidem vocula est, quae ad eam quaestionem referri ullatenus possit. Quod si de cap. 19 cogitavit, in quo antea legebatur, Est et Spiritus sanctus a Patre simul ac Filio; id primum lectorem scire volumus, expunctam a nobis vocem [Col. 1069A] simul, et in ejus locum ex fide optimi codicis restitutam vocem similiter, quae sententiam omnino mutet, ut in notis videre est: deinde quantumvis servetur vocula simul, non liquere Zacchaeum sive Evagrium de processione Spiritus sancti idem sensisse, quod nunc omnes Latini: nam fuisse olim qui Spiritum sanctum esse et Patris et Filii, immo esse et a Patre et a Filio faterentur, nec tamen vellent scribi eumdem a Patre et Filio procedere, constat vel ex Anselmi Havelb. Dialogorum lib. II, cap. 17.

»Superest ut moneamus Acherio, cum has Consultationes ederet, nondum factam fuisse copiam ms. codicis sancti Martialis Lemovicensis, ante annum 1010 jussu Ademari Cabanensis exarati, e quo [Col. 1069B] deinde varias lectiones excerptas edidit ad calcem tomi XIII Spicilegii. Eas non mediocri nobis adjumento fuisse ad emendandum contextum libenter agnoscimus; sed ita, ut multo plures e codice monasterii Vindocinensis excerptae sint a Dn. Martene, qui eas edi curavit ad calcem tomi V Anecdotorum.« Hactenus Dn. de la Barre.

10. Jam vero ne prorsus huc accessisse videamur, paucula nonnulla conferre libet. Et primum quidem, ad auctoris aetatem quod attinet, excutienda occurrit Fabricii opinio [(a) 1Kb] , qui aliter ac caeteri ea de re sentiendum censuit. Nimirum ejusmodi Zacchaei verbis in medium adductis [(b) 1Kb] , Regnis insuper regna confligunt, et insuspicabiles sceptris justarum sedium Augustos depellunt; ipsum haec scribentem [Col. 1069C] non obscure tangere putat, quae ab Odoacro Herulorum rege gesta sunt anno Christi 470. Eadem alibi repetit [(c) 1Kb] . Signasset ille saltem anno 476. Verum hoc misso, non est demum cur ad illius barba rorum ducis tempora confugiamus, quo auctoris verbis veritas constet. Quidni enim respexerit personatus Zacchaeus ad Radagaisi atque in primis Alarici crebras in Italiam irruptiones, quae ineunte saeculo V acciderunt? Tunc enim Occidentale imperium misere divexatum, ipsamque Urbem captam ac diremptam fuisse novimus. Quae quidem vulgo satis comperta, tabulis non indigent quibus comprobentur.

11. Illud praeterea ingerimus, Zacchaei Consultationum libris tribus addidisse nos aliud opusculum, [Col. 1069D] quod eidem scriptori jure tributum agnoscunt cum caeteris superius relatis Wolfius [(d) 1Kb] atque Fabricius [(e) 1Kb] . Inscribitur autem: Altercatio inter Theophilum Christianum et Simonem Judaeum. Illud vero edidere Martenius et Durandus vv. cll. [(f) 1Kb] , qui de eo erudite sic edisserunt: »Hoc opus sua antiquitate merito venerandum nobis suppeditavit vetus codex ms. monasterii Vindocinensis, in quo tribus Altercationum [Col. 1070A] seu Consultationum Zacchaei Christiani et Apollonii philosophi libris immediate subjicitur tamquam quartus Altercationum liber; adeo ut ejusdem auctoris fetus esse videatur: qui postquam sub nomine Zacchaei Christiani tribus libris confutavit philosophos, singulari opere aggressus est Judaeos sub nomine Theophili. Et sane id persuadere possunt tres praesertim conjecturae. Primo enim idem in utroque opere titulus: quippe Consultationum Zacchaei Christiani et Appollonii philosophi libri tres, in codice Lemovicensi sancti Martialis et in Vindocinensi Altercationis titulo donantur. Et quidem in Lemovicensi hoc modo: Altercatio Apollonii philosophi cum Zacchaeo Christiano. In Vindocinensi vero ita: Incipiunt capitula libri Altercationum primi. Immo [Col. 1070B] in aliis etiam codicibus quibus usus est noster Acherius, cum eos Spicilegii tom. X in lucem emisit: nam in libri primi calce haec leguntur: Finit liber altercationis Zacchaei Christiani et Apollonii philosophi. Et in fine libri tertii: Explicit Zacchaei et Apollonii Altercatio.

Secundo eadem in utroque etiam opere scribendi ratio; nimirum ad modum dialogi seu disputationis, in qua gentilis vel Judaeus objectiones et difficultates suas proponit; quas ita explicat ac solvit Christianus, ut tandem persuadeat et vincat.

Tertio stylus pariter ubique idem, nimirum turgens et lacertosus, ut utrasque Altercationes conferenti manifestum esse poterit. Porro cum Consultationum Zacchaei Christiani libros saeculo V saltem [Col. 1070C] ineunte scriptos fuisse optime probet Acherius in praefatione ad Spicilegii tomum X, quodnam sit de tempore Altercationis Theophili Christiani et Simonis Judaei ferendum judicium, facile advertent eruditi lectores. Certe antiquissimam esse demonstrat vel ipsa Scripturae versio qua auctor usus est, primis Ecclesiae scriptoribus familiaris. Hinc conjicies, quanto ab omnibus habenda sit in pretio.

Haec ubi scripseram, deprehendi apud Gennadium, auctorem hujusce Altercationis esse EVAGRIUM qui circa annum 400 floruit. Sic enim ille [(g) 1Kb] : »Evagrius alter scripsit Altercationem Simonis Judaei et Theophili Christiani, quae omnibus nota est. Cui succinit Marcellinus comes his verbis [(h) 1Kb] : Evagrius [Col. 1070D] scripsit Altercationem Judaei Simonis et Theophili Christiani, quae pene omnibus nota est. Quem quidem Evagrium utriusque Altercationis auctorem fuisse mecum conjecerat etiam vir clarissimus Sebastianus de Tillemont. Caeterum quam hic damus, Altercatio visebatur olim in Centulensi monasterio, ut constat ex recensione librorum ejusdem coenobii tempore Ludovici Pii, quam refert Hariulfus in [Col. 1071A] chronico Centulensi, Spicilegii tomo IV.« Hactenus vir eruditus.

12. Verum antequam hinc recedamus, illud quoque animad vertere libet, quod quidem apud Zacagnium inter notas ad Archelai disputationem cum Manete observasse nobis succurrit. Locum scilicet explanans v. c. in quo episcopus ille Carcharensis tradit [(a) 1Kb] imaginariam legem Moysen tradidisse, haec inter alia scribit [(b) 1Kb] : »Utitur et hac voce Evagrii monachi vetus interpres in disputatione Theophili episcopi Alexandrini cum Simone Judaeo cap. 13, ubi sabbata imaginariam requiem vocat septimae illius diei, in qua Deum mundi creatione absoluta requievisse pagina sacra testatur.« Evagrii locum quem respicit Zacagnius, prout exstat in nostro [Col. 1071B] edito, sic se habet [(c) 1Kb] : Edocta mala sabbata, inquit, scilicet IMAGINARIA requies septimi diei tradita fuit, etc. His positis, aliud enimvero agebat vir eruditus, [Col. 1072A] dum illa scriberet quae modo ex eo retulimus. Multa enim in illa annotatione peccasse deprehenditur. Et primum quidem Evagrium nostrum confundit cum Evagrio notissimo illo Pontico, cujus scripta omnia quae superant, alibi edidimus [(d) 1Kb] : quem tamen errorem facili negotio vitasset, si Gennadium adiisset qui utrumque probe distinguit [(e) 1Kb] . Deinde veterem nostri scriptoris interpretem effingit, perinde ac si Graece ille scripsisset, qui Latinus fuisse agnoscitur. Denique, quod rei caput est, disputationis cum Simone Judaeo auctorem statuit Theophilum episcopum Alexandrinum; adeo ut censuisse videatur cum Judaeo episcopum illum disputasse, cujus disputationem Evagrium suum deinceps litteris Graecis consignarit: cum contra noster [Col. 1072B] Evagrius Altercationem illam inter THEOPHILUM CHRISTIANUM et Simonem Judaeum habitam fuisse confinxerit. At de his satis.




[Col. 1071B]
[a 1Kb] CONSULTATIONUM ZACCHAEI CHRISTIANI ET APOLLONII PHILOSOPHI LIBRI TRES. (C,G,S)*
[Col. 1071]


LIBER PRIMUS.



PRAEFATIO.
[Col. 1071C]

Apud quosdam contradictio gentilium, quia sit ab omni vera sapientia [b 1Kb] exclusa, exsul et vacua, spernenda potius videtur esse quam refellenda; cum in contemptu ejus fastidium inutile; in informatione autem duplex bonum sit, quod et religio nostra [c 1Kb] sicut est sancta et simplex, omnibus intimatur: et solent edocti credere quod spreverint nescientes. Visum est ergo rem magnam licet tenui stylo condere, et clarius quidem a multis, sed sparsim dicta in corpore quodam credulitatis aperire; atque introducta sciscitantis respondent isque persona paulatim consultationes de contradictionibus facere. Itaque ne sibi velut absenti praejudicatum gentilitas quereretur, [Col. 1072C] et, ut ille ait: ne, inquam et inquit, saepius interponeretur, placuit gentilitatis adhibere Philosophum, qui in praefatione propositionis suae dum de credulitate nostra arrogantius disputat, breviter quid credere debeamus exponit: membratim postea perscrutans omnia, subcrescentibus interrogationum causis fatum homini non esse cognoscet: de quo praecipue ob mathesim aliquantisper resultans, sicut de caeteris, ad extremum fidei manus dabit. Noster vero in expositionem venerandae religionis sensim leniterque descendens, ex multis atque inenarrabilibus pauca et summa perstringet, rationem quae sola ab hujusmodi disputatoribus quaeritur, sicubi terrenis intellectibus deest, fidei spiritualiter commissam demonstrans, [Col. 1073A] rerum indiciis non soliditatibus moraturus, quoniam admotum caecis oculis lumen si splendore non cernitur, calore sentitur.



CAPUT I. Si Christus Deus et homo esse possit.

APOLLONIUS.---In tempore, [a 1Kb] Zacchaee, te mihi et his qui adsunt, opportunitas praestitit, ut quae olim abusive praeloquebamur, nunc libere proferre liceat et probare. Omnes enim religionum sectas, et universos sacrorum ritus rationabilibus manasse primordiis facile intelligas, si diligenter inquiras: vestrae autem credulitatis secta ita superflua et irrationabilis est, ut mihi non nisi per stultitiam recipi posse videatur. Quid enim tam absurdum, et ab humana [Col. 1073B] ratione tam discrepans, quam ut Christus quem Dei Filium dicitis, Deus et homo pariter idemque credatur? Conceptum sine semine virgo pariat? Deus nascatur ex femina; per consequentes postea aetatum gradus terreni actus humilitatem cognoscat, sentiat, patiatur et perferat? fixus deinde cruci mortem adeat, atque ad extremum mortuus a se suscitetur? Nec sufficit hujus persuasionis auctoribus tam stultae [b 1Kb] traditioni aggregare consensum, nisi et immortales gentilium deos fastidiosa infestatione condemnent. Vigentem praeterea aeternitate sua mundum velut temporarium brevemque despiciant; sibi sine Fati ullius constitutione [c 1Kb] degentibus post resurrectionem corporum mortuorum immortalitatis beatitudinem pollicentes. Cujus observantiae rationem [Col. 1073C] (si tamen ratio dicenda est, hominum stulta persuasio) reddere potes vel audes [d 1Kb] cum praesentium examinatione demonstra; ut aut convictus ab errore discedas, aut me, eadem conditione superatum, traditioni tuae concilio teste conjungas.

ZACCHAEUS.--- [e 1Kb] Audere quidem quivis facile potest verum et de Deo proferre, si tamen quidquam ex divinis vestrae sapientiae congruum, [f 1Kb] talisque justitiae non abhorrens possit expromi: vestrae enim sententiae est, sapientem nihil opinari, nihil credere, non falli, sed per se omnia scire, et occulta atque ignorata non perpeti, nec majorem creatori possibilitatem facere, quam creaturae, aeque de Dei sensu atque hominis judicare: et praecipue adversum Christianos hanc disputationis intentionem tenere: unde [Col. 1073D] haec quoque collectio tua coepit quod prius damnaveris, postea velle cognoscere.



CAPUT II. Quomodo idem Christus sit Dei Filius.
[Col. 1074A]

APOLL.---Facilitas me vestrae credulitatis, et contra totius mundi rationem legemque naturae suscepta confessio vehementius loqui, et districtius disserere coegit. Verumtamen si est respondendi fiducia, hanc primum mihi fidem pande, quomodo Christum videri Deum vel Dei Filium vultis, quem postea et hominem non negetis: cum utique aut Deus aut homo debeat praedicari, quia omnium intellectibus patet, alterum fieri posse, simul utrumque esse non posse.

ZACCH.---Vestrarum argutiarum est ista subtilitas, quod credi nolitis recepta primum parte destruere, et ad hoc exiguis manus dare, ut integra [Col. 1074B] subruatis. Unde maxime ad vos silentium praestat; quia cum sit levior culpa non deferre quam laedere; vos [g 1Kb] nec credere in Deum vultis, et loqui sine ejus injuria non potestis.



CAPUT III. Ne sine causa sit haec colluctatio.

APOLL.---At ego horum tractatuum collationes semper prodesse dubitantibus credo, et quibusdam inquisitionum rivis ad veritatis fontem [h 1Kb] veniri expertus affirmo; ac propterea universarum sectarum esse doctrinas, ut audiendo intelligas quod ante nescieris: facilius enim, si ratio suppetat, credi audita possunt, quam inaudita cognosci. Qua de re, si dignum est, speciatim pande proposita, ne in vacuum certantibus nobis, hi qui praesentes sunt non [Col. 1074C] sperato intellectu, sed fastidio compleantur.

ZACCH.---Dignum plane est coelestium consiliorum sacramenta cognosci; et tam simplex de Christi divinitate atque elucens per se veritas est, ut eam licet digne nemo eloqui possit, quivis tamen facile intelligat, si voluntatem exhibeat credituri: qua in re etiam ego qui sum Christianorum minimus, non reticerem, nisi per legem talium altercationum occasiones vitare praeciperer. Ubi enim nullus profectus est, conflictus inhibetur. Unde si disputare tantum et convinci impune niteris non crediturus, Epicureos ac Platonicos, caeteraque similium sectarum ostenta perquire. Nos talem consuetudinem non habemus (I Cor. XI, 16).



CAPUT IV. Si de Christo aliquid poetae dicant.
[Col. 1074D]

APOLL.---Omissa ista haec facito, nequaquam a [Col. 1075A] proposita conditione discedens, ut eum scilicet altera pars sequatur, qui hisdem audientibus in fine superaverit. Et quia, ut vere dicis [a 1Kb] , pro religione loqui nemo oneri juste reputat, membratim universa dicturus de Christo, primum evidentem pande rationem, ut si Deum vel Dei Filium probare potueris, caeteris quae ab eodem gesta aut gerenda memoratis, facilius acquiescam; nec me pigebit libere credere quod dii non potuerint prohibere.

ZACCH. Et ego per ipsum credo, [b 1Kb] quia excitare sibi incolas etiam ex lapidibus potest (Matth. III, 9), te a gentilitatis errore facile posse deduci, si eum cujus majestatem vel conscius negligis, vel ignorans requiris, deposito falsae sapientiae supercilio confestim, ubi rebus agnoveris, corde non renuas: [Col. 1075B] ecce enim munitum Christi fide loquentem dii tui audient, nec prohibebunt. Sed te miror formam totius scientiae praeferentem, an sit Deus Christus vel Dei Filius dubitanter inquirere, qui non nescias etiam vestrorum auctorum volumina testari ejus divinitatem, et crucem quam irridetis [c 1Kb] proferre; ex quibus interim duorum exempla nunc proferam. [d 1Kb] Plato enim, quem doctissimum ac sapientissimum perhibetis, cum de revelanda Christi majestate loqueretur, his verbis etiam signum illius intimavit, futurum astruens Deum, cujus signum circumrotundatum et decussatum est. Sibyllae perinde praedivina, [e 1Kb] ut asseritis, carmina proprietatem sancti nominis personarunt cum dignitate naturae: haec eadem Deum postea [f 1Kb] uno versu crucemque signavit, [Col. 1075C] quam vos multis disputationibus refutatis, praedictum poema ita ponens:

Felix ille Deus, ligno qui pendet ab alto.

Vide distantibus quidem verbis, expressam tamen utriusque confessionem. Ille futurum designat, quia manifestandum in homine sentiebat: haec felicem eum vocat, quia divinam praevidet in hominis fragilitate virtutem, et in ejusdem hominis morte victoriam. Quos tamen non idcirco consequi convenit, quia his velut per somnium veram sapientiam loqui aliquando permissum est; neque ut gentilitas meruisse ex Deo praescientiam videretur, sed ut Deum Christum ac Dei Filium etiam vestri loquerentur auctores, qui cum pene in omnibus falsi sint, [Col. 1075D] [g 1Kb] in hoc probabiliter erraverunt.



CAPUT V. Non solum de dictis poeticis, sed de praesentibus miraculis.
[Col. 1076A]

APOLL.---Bene quidem utriusque dictorum ad tempus reminisceris: sed quia probandi libertas est, praecedentem sententiam tuam pari liceat sermone cohiberi; quod hi quorum auctoritas recipi in omnibus [h 1Kb] (non) debet, in hoc forte humaniter erraverunt. Unde si vere Christus Deus vel Dei Filius est; non veterum tantummodo litteris, sed praesentibus edoceri debet exemplis.

ZACCH.---Quam iniqua est gentilis persuasionis intentio! cum pro se asserit, suis utitur; cum revincitur, nec suis credit. Non est tam inops fidei nostrae aut egena defensio, ut in sui probatione externis [Col. 1076B] tantum testimoniis innitatur, nec quod intra se est, foris quaerit. Audi immundos daemoniorum spiritus, quae vestra sunt numina, sub hujus vocabuli invocatione conterritos Christum Deum et Dei Filium non negare, ac velut reos cum tormenta saeviunt quaestionum, non quod placeat, dicere; sed quod extorquetur, fateri; et si credulitati nostrae et fidei derogatis, diis saltem vestris credite; aut si alterius pudor non est, negent homines quod etiam daemones confitentur.



CAPUT VI. Ut quid ad rationem dandam de daemoniis dicatur.

APOLL.---Quid mihi varia daemonum pro omni ratione commenta, et volubilem incertorum spirituum [Col. 1076C] [i 1Kb] pro tota fide niteris objectare sententiam? Si vobis haec sola probatio est, ad praedictorum auctoritatem honestius recurretis.

ZACCH.---Aequum esset vestrorum vos primum testimoniis credere; deinde invitam daemonum confessionem non levi aestimatione pensare: quia nisi invisibilibus cruciatibus agerentur, libere utique pro se facilius dicerent, quam semper contra se mentirentur. Sed cum in re omni inaestimabiles sint divitiae Dei; maxime in honore sui nominis approbando provocandisque ad fidem hominibus, [j 1Kb] majestas vera diffunditur. Unde si haec parva sunt, inaudita curationum remedia succedunt, et inenarrabilia Dei etiam in mortuos porrecta beneficia. Jubente itaque Christo caeci illuminantur, auditus [Col. 1076D] redditur surdis, claudi ambulant, mundantur [Col. 1077A] leprosi, mortui suscitantur (Matth. XI, 5). Quae si ab eodem gesta non creditis, fieri ab hominibus in nomine ejus aut facta cognoscite; qui utique si Dei Filius aut Deus non esset, vel falso induisse hominem crederetur, nec invocatus assisteret, nec profutura indigentibus signa praestaret; quia aperte intelligi potest nec Deum acquiescere mendacio, nec homines per mendacium signa posse promereri.



CAPUT VII. Quae necessitas Deo fuit descendendi ad terras.

APOLL.---Viderentur haec a fide non abesse quae loqueris, si credulitatem sequentia mererentur: nam ut alia interim taceam, veniendi ad terras Deo quae ratio aut necessitas fuit?

[Col. 1077B] ZACCH.---Deum quidem necessitas nulla complectitur, quia semper liber et nulli est obnoxius passioni: ipsi per semet subjecta sunt omnia, nec cuiquam ipse subjectus est. Verumtamen absoluta est ejus et certa sententia: Nisi credideritis, non intelligetis (Isa. VII, 9, sec. LXX). Proinde si animum in tenebris oberrantem ad superni intellectus lumen erexeris, ut Deum quaecumque velit credas et posse; veniendi eidem ad terras, immo quia ubique semper est, in homine ut visibiliter appareret, necessitatem quidem, quantum in ipso est, non deprehendes, sed cum ratione fuisse intelliges voluntatem.



CAPUT VIII. Quare incorruptibilem hominem Deus suscepit.

[Col. 1077C] APOLL.---Sicut ea quae velit Deum posse, ambigi non potest; ita eum nolle contraria ac se indigna, perspicuum: atque ideo si necessitas non fuit, cum ratione edoce voluntatem.

ZACCH.---Hoc primum menti tuae trade, quaecumque idem inter homines Deus ostendit, suscepit ac pertulit, causa est vel servandi humani generis vel reparandi: in quo ita beneficia sua quae a principio dederat semper dilexit, ut plus veniae largiretur indultis [a 1Kb] quam ultionibus mali pensaret. Propter hominem volumina Scripturae referta exemplis praeteritorum, et adhortatione praesentium, futurorum praeterea spe metuque completa sunt; ut si ad agnitionem Creatoris et cultum, quae est summa [b 1Kb] justitiae, non illicerent promissa fidelia, denuntiati examinis [Col. 1077D] formido constringeret. Cum haec igitur constituta parum proficerent per prophetas, praesentiam sui Salvator indulsit, ut salutis nostrae opus integrum cum praedicatione virtus impleret, nec semper a solo homine castigatio venire putaretur: cum in Christo et doctrina et actibus et signis divinitas eluceret, nosque ad imitationem justitiae ac sanctitatis non vi cogeret, sed mirabilibus invitaret. Itaque [Col. 1078A] opus tantae dignationis acturus, quemadmodum debuit ad terrena descendere, nisi ut illum [c 1Kb] in suo fragilis hominum materia sustineret, quem erat visura praesentem, docentem auditura, imitatura operantem?



CAPUT IX. Quare Deus ex femina nascatur.

APOLL.---Esto veniendi ad terras probabilis cum voluntate ratio videatur, quoniam pro hominis miseratione Deus venisse perhibetur: numquidnam ei impossibile fuit ex quacumque sublimiore materia incorruptibile corpus efficere, quo assumpto ita homini opem ferret, ne corruptibili homine gravaretur?

ZACCH.---Omnia Deus ex voluntate sua faciens, [Col. 1078B] nihil quod sibi grave sit velut coactus [d 1Kb] assumit; sed sicut falli non potest, ita ipse non fallit. Verum ergo ab eo fieri, non simulatum decebat, nec praestigiorum more phantasiam pro homine monstrari, sed ut hoc esset quod esse vellet videri. Itaque in homine vero pro omnium salute venturus, et nasci debuit, et per ordinem vitae aetatis incrementa suscipere, ut simul et ea doceret quae facere homo possit, nec fieri praeciperet quod non prius ipse per hominem assumptum fecisset.



CAPUT X Quomodo fragilitatem humanam evasit ex Virgine natus.

APOLL.---Fiat si libet certandi ex hac quoque parte compendium. Nonne hoc saltem indignum [Col. 1078C] fuit intra uterum femineum coalescere? aut credibile est eum nasciturum sine semine fuisse conceptum?

ZACCH.---Dixi dudum, intellectus fidem sequitur, nec nisi per fidem quae se altiora sunt et Deo proxima, humana mens [e 1Kb] percipit. Si enim ex non subsistenti materia, vel ex quacumque, ut paulo ante dixisti, Deus cum vellet et facere hominem potuit: nempe facilius [f 1Kb] de subsistenti et sua, ut nihil non verum, et mirum magis esset, et permixtionem seminis non haberet. Vel quod animal aut elementum Deo charius quam homo est? Quae tantae formationi materia, quam sanctae Virginis aptior, intra quam Spiritus Dei electo purissimorum viscerum flore corpus effecit: in quo Filius Dei inter homines conversatus [Col. 1078D] habitavit? Quod ne incredibile videatur per Spiritum Dei fieri potuisse, intuere quid mundi spiritus possit, qui utique non Deus, sed unus ex operibus Dei est; quam facile dissolutam naturaliter humum rigore constringat, aquas vertat in glaciem, ex iisdem et nivem gignens, quae pondus levitate, colorem caudore commutet; idem crystalla flatibus duret, naturae suae non receptura mollitiem: et post [Col. 1079A] haec Deo impossibile fuisse crede, quod esse possibile intelligis creaturae.



CAPUT XI. Quomodo per aetates diversas Deus creverit.

APOLL.---Etiamne Virginem peperisse testamini? Creatio enim, sicut asseris, [a 1Kb] non de incorruptibili Deo, sed ex materia corruptibili effecta, quo pacto modum propriae fragilitatis excessit?

ZACCH.---O mundi sapientia divinum in tua persuasione nihil sentiens! Dei opere fieri intra hominem omnium audis salutem; et cum sine turbatione corporis conceptum intelligas, absque ejus dissolutione prodisse non credis! Ubi est ergo beneficium aut potentia Dei, si humanae fragilitati sacra conjunctio nomen tantum communicat, non honorem? [Col. 1079B] Tu Christum ex hoc vel maxime Deum esse non credis, quia contra consuetudinem humanae nativitatis natus praedicatur ex Virgine. At ego hinc eum magis transisse in Dei gloriam credo, quod conditioni nostrae etiam secundum hominem in aliquo dissimilis, et nascendi ordinem decenter implevit, et materni corporis integritatem nascentis [An nascendi] necessitate non violavit. Dubium ergo non est, cum sit creatio de spiritu incorruptibilis Dei, incorruptibilem etiam editionem fuisse; et quod erat fragile hominis, divinitatis potius virtute servatum, quam id quod erat Dei, fragilitate hominis imminutum.



CAPUT XII. De virtutibus Christi.

APOLL.---Pone, ut ita se Christi divinitas et nativitas [Col. 1079C] habeat, quia propter Deum quem rationi semper immisces, etiam Virginem parere potuisse judicandum est; quid momenti fuit infantem in cunis vagisse, deinde in puerili ignorantia remoratum, aut lubricum adolescentiae tempus annis non transisse majoribus, [b 1Kb] ubi possibilitate divina statim a firmitate virili quae erat gesturus inciperet?

ZACCH.---Ex hoc tibi vitae ipsius ratio adjuncta divinitatis voluntate respondit, ut qui convalescentis uteri moras tulerat, tempore servaret aetatis: nec dedignaretur ut homo vivere, qui dignatus fuerat ita nasci. Quando enim verum induisse hominem crederetur, [c 1Kb] si hos vitae gradus transcucurrisset? Sed forte spernere aliquid de homine debuit, qui ad edocendam humilitatem et patientiam veniebat. [Col. 1079D] Quanto modestius in se Deum et hominem probans et mira [d 1Kb] praetulit, et infirma non respuit! Inde in moerore doluisse, dormisse in lassitudine, in inedia esum desiderasse, flevisse in luctu, et gemuisse in morte perscribitur; ut cum Deum verum quae superius comprehensa sunt sublimia opera demonstrarent, verum hominem flebilia loquerentur. Cum et quae nobis sunt propria suscipiendo [Col. 1080A] pertulerit, et quae soli Deo possibilia, verbo, cum voluerit, effecta praestiterit.



CAPUT XIII. Si Christus alios suscitavit, quomodo morte non caruit.

APOLL.---Memini dudum et curationum varietates, et mortuorum suscitationes fuisse prolatas; in quibus tamen specialem Christi admirationem fuisse non video: siquidem cum et peritiores magi mortuos suscitent, et medici universis debilitatibus remedia largiantur.

ZACCH.---Nec me praeterit magicis carminibus non mortuorum, sed daemonum spiritus evocari, eosdemque per phantasiam paulisper simulare quod non sunt: conditionem praeterea addere falsitati, ut aut non visi respondeant, aut, si videntur, obticeant: [Col. 1080B] ut imprudentium vota debilia umbrarum illudat effigies. Defunctorum autem animae resolutis corporibus ad sedes debitas perducuntur, ac pro meritis usque ad futuri judicii diem vel in locis beatorum morantur, et subjectae magorum invocationibus non sunt, aut quibusdam clausae carceribus venire ad superna prohibentur: ita fit ut iisdem venire vel dedignantibus, vel retentis, eorum similitudinem daemones fingant, ut et fallaciae quam diligunt semper intersint, et credentes talibus veri imitatione frustrentur. Medicorum vero medelae multis herbarum confectionibus nec statim nec omnibus prosunt; et si quando altior aegris morbus inoleverit, aut igni viscera exusta torrentur, aut ferro pernicies occulta resecatur: nihil in remedium imperio [Col. 1080C] agitur, nihil solo sermone perficitur. Et certe fateri omnes possumus derogare medicinam ex eo quod sit in homine, posse; addere non posse quod non sit, quae Christi operum contra reputatio est. Caecus materias luminum ab initio non habens, et vacua oculorum loca praebens, limo illitus, quemadmodum erat primum homo factus, visum recepit: gressum nesciens jubetur incedere: solutus in muliere venarum sanguis, dicto sistitur: imperio auris solidatur abscissa: nec medicamine fugit lepra, sed verbo. Huc tabefactum sepulcris cadaver et prodire jubetur, et vivere; nec subitam praesentiam cernentibus praestat, sed cunctis hominum actibus interest, atque annos victurus exsultat. Quis praeter Deum quinque panibus tantum [e 1Kb] plura hominum [Col. 1080D] millia pascere ita potuit ut saturaret? Quis mare pedibus ingredi, et immensum ambulando libere calcavit elementum, ut famulantibus viae fluctibus figeret firma vestigia? Quis ventis jubere, et saevientes in tempestatem procellas sermone compescere? Quis de aqua vinum facere, et ex eadem in eamdem natura sine intellectu demutationis melioris speciei praestare profectum? Quae Christus in homine [Col. 1081A] agens ut se et Deum probaret, multis videntibus fecit. Itaque si echo loquenti, aut fontibus spuma, vel vero lumini umbra coaequanda est; non indigna comparatione junguntur opera hominum virtutibus Dei: cum hic, haec tantum remediorum mora sit, ut prodesse jubeantur; illic praestita per laborem prius pene quam sentiantur, evanescant.



CAPUT XIV. Qui sit diabolus, vel quod peccatum hominis.

APOLL.---Si praedicta miracula, ut credi studes, manens in homine Deus praestitit, numquid suscipere et pati crucem voluit? aut quam ob causam erepturus a morte alios, morte non caruit? vel quemadmodum aliis proderit, qui sibi prodesse non potuit? cum in hoc magis fidem de se ambigentibus [Col. 1081B] munire debuerit, liberaturum et alios fore qui hoc primum in sua liberatione monstrasset. Qua in re aut rationem prodi necesse est, aut credulitatem non exigi satis justum.

ZACCH.---Etiam in hoc aestimatio tua fallitur, ut in crucis affixione divinitatem credas injuriam pertulisse; quae incomprehensibilis et libera nec pati potuit, nec teneri: sed quemdam de diabolo per assumptum hominem egit triumphum, cum in ligno victoriam carnis imponens, eum sine sui injuria per hominem superavit, qui hominem cum Dei injuria egerat in delictum. Homo ergo, non divinitas cruci data est; et qui per lignum peccaverat, fixus in ligno est. Atque haec Deo fuit assumendi hominem praecipua ratio vel voluntas, ut peccatum ab homine [Col. 1081C] contractum per hominem tolleretur, et ab illo fides resurrectionis inciperet, quem primum resurgere debuisse constaret: purus enim et ab omni immunis delicto pati pro omnibus voluit; ut non sola potestate, sed merito, omnibus praeferretur. Vides ergo quae sit divinae pompa virtutis vitaeque victoria, mortem non meruisse, sed merentibus abstulisse, et [a 1Kb] vexillo spiritalis triumphi culpam materiae affixisse non propriam; quoniam quicumque alius, dum a peccatis nemo hominum liber est, pro se tantum vitam dedisset, illum oportuit pro omnibus interire, qui pro se noxae nihil debens, cum condemnari non posset, acquieverit et occidi, ne nos perpetua mors teneret.



CAPUT XV. Si Deus impassibilis est, quare irascitur et vindicat.
[Col. 1081D]

APOLL.---Remoto hoc interim, ut quis iste diabolus vel unde sit dicas, quem incentorem nescio cujus peccati fuisse confirmas; ipsum, si non piget, hominis pande peccatum, cujus tanta atrocitas sicut asseris fuit, ut nisi per solam Christi crucem non potuerit expiari: inspecta enim si qua est criminis qualitate, quid haec crucis praedicatio tantopere elata praestiterit, promptius elucebit.

ZACCH.---Non piget plane offensae veteris explanare [Col. 1082A] principia, et quem mali gradum primi hominis transgressio fecerit, simplici narratione contexere; ut qui peccati tantum causas audire desideras, etiam Creatorem humani generis propius agnoscas. Cum enim Deus omnia fecisset ex nihilo, habitatorem mundi hominem finxit ex limo, rudique adhuc et exanimo corpori spiritum sensumque largitus est; spiritum quo communem carpimus aerem, quo membra provehimus; sensum quo a caeteris animalibus discrepamus: tum vivendi proprium arbitrium addidit, liberum in omnia imperium tribuens; tum immortalitas cum conditione permissa [An promissa?] est, et in voluntate lex posita, non quae observatione difficilis periculum inferret ignaro; sed quae ostensa ne usurparetur, tantam Creatoris gratiam [Col. 1082B] cum immortalitatis beneficio custodiret. Sic posito itaque homini inter delicias paradisi, amoenissimi scilicet loci, et nulla aurarum intemperie ac varietate corrupti, ex omni pretiosarum arborum fructu edendi copiosa datur facultas; sed in multis unius tantum arboris usurpatio prohibetur, ut interdictam eamdem arborem semper intuens homo, ejus qui interdixerat meminisset, et [b 1Kb] praelatus omnibus prae se esse non oblivisceretur auctorem; ac sibi ita omnia subjecta cognosceret, ut ei qui sibi subjecerat, esset ipse subjectus: simul ne homo rationabilis factus sicut bruta animalia sine observatione torperet; sed ut eo quem solus praecipuum acceperat sensum, inter praeceptum ac beneficium et cavere intelligeret et mereri.

[Col. 1082C] Huic beatitudini diabolus invidens per serpentem, qui erat caeteris animalibus prudentior, mulierem primum, id est inferioris sexus hominem, et ad credendum animi facilioris illexit interdictum gustatum arboris temerare: per eamdem postea virum simili falsitate decepit, futuros asserens Deo similes si ejus ligni pomis non abstinerent, quod velut ideo divinitas excepisset, ne coelestem scientiam cum hominibus partiretur. His deceptos dolis in peccatum pravissimum compulit, ut se per transgressionem praecepti Creatori similes esse, quamvis non possint, velle tamen ausi sint. Hac fraude immortalitatis beneficio spoliati de paradiso ejiciuntur; ex illa inviolabili temperie detractis, et sub hoc corruptibili aere victuris pelliceus statim vestitus imponitur, [Col. 1082D] et ad quaerendum victum labor improbus deputatur; ut solum verterent nil sponte praebiturum, et inter spinas ac tribulos desudantes, quamvis plura congererent, mortis tamen sententiae subjacerent.

Haec interdicti prima transgressio malorum omnium causa mortisque principium; nec tamen in vindictam Dei promptam patientia sententiae irrogavit effectum, sed vim severioris edicti temporis interpositione mollivit; ut meritum veniae esset ex [Col. 1083A] labore poenitentiae, ac lapsi observationem justitiae vel posteros edocerent, [a 1Kb] quorum gratia restitui vitae quam amiserant possent, qui per se graviter corruissent. Haec intervalla pietatis ac salutaris viae tramitem non per conversionem satisfactio tenuit, sed vitiorum potius incrementa creverunt, et sequentium hominum consumpsit abusio; ita ut postea mortis convalescente sententia, ardentium criminum labem diluvii infusio sola restingueret.



CAPUT XVI. Quomodo post diluvium homines sint creati.

APOLL.---Suspectae audientiae est praeterire quae permovent: nam si Deus et impassibilis et bonus est, quemadmodum nunc et iratus aut vindicans est? ira enim passibilem significat, ultio malum.

[Col. 1083B] ZACCH.---Aequus humanorum actuum Deus judex est, qui reddit bonis praemia, malis poenam: bonus, cum retribuit; cum vindicat, justus. Unde ira non passibilem significat, sed improbantem; et non malum vindicta, sed justum.



CAPUT XVII. Unde origo Judaeorum.

APOLL.---Cedendum est reverentiae divinitatis, maxime cum hoc semper credi de Deo debeat, quod pro honore sit dignum. Unde ad suspensum articulum narrationem reducens, quemadmodum post diluvium vel facti homines vel nati sint, si auditu dignum est, consultus expone.

ZACCH.---Dignum plane Dei erga nos ab initio pandere medicinam, et post diluvium servatum in [Col. 1083C] Noe humani generis semen expromere, atque hinc progeniem venisse per posteros, non jactis post tergum lapidibus puerili modo Deucalionem Pyrrhamque confingere. Itaque terra diluvio eluta, Noe tantum, quia solus justus inventus sit, ad propagandum humanum genus cum progenie [b 1Kb] reservatur; mortis tamen adhuc sicut nunc manente sententia, ut ex merito conversationis cum resurrectione immortalitas redderetur. Aliquamdiu apud homines justitiae forma duravit, et exempli memoria viguit disciplina, ac reverentia terrore servata est. Sed sicut semper longa prosperitas ex abundantia securitatem, ex securitate abolitionem, ex abolitione abusionem creavit; obliti metum obliviscuntur auctorem, et a vitiis in sacrilegia proruperunt: jam nec terris habitare [Col. 1083D] contenti, tamquam ascensuri coelum exstruunt turrem, et hominum manu nubium celsa temerantur. O inexplicabilis bonitas Dei, et nulli, ut dignum est, eloquenda miseratio! Deo non obedire mors justa est, et Dei sedem appetisse impunitas fuit.

Intuere divinae clementiae lenitatem: temerarii non puniuntur in scelere, sed ab scelere deducuntur; et ubi saevire debuit coeleste judicium, praestantur signa virtutum. Insuper poenitentiae via et intellectus aperitur; nam cum esset adhuc eo tempore [Col. 1084A] unus omnibus sermo, in numerosas quae nunc per orbem sparsae sunt, gentes, lingua dividitur singulorum, et in opere ferventissimo, hoc tantum unusquisque loquitur, quod solus intelligit. Cum enim in exstructione sceleris perseveraret audacia, repente nesciunt rogare poscentes, obedire nesciunt ministrantes, et quae molientibus velut necessaria ingeruntur, adversa sunt. Sic non poena, sed taedio, coepta linquuntur, ut miraculis ad omnes postea cum stupore formido sine supplicii perveniret exemplo; cum quam ob causam linguae prioris notitiam perdidisset, genti suae in quam sermonis novitatem transierat, unusquisque narraret.

Sed quid prodest crimina texisse diluvio? Quid hanc insaniae machinam indulgentia destruxisse, non [Col. 1084B] poena? Ecce iterum, o homo, in Dei injuriam elementa confundis, honorem et cultum invisibilis majestatis ad visibiles transferens creaturas. Si altitudinem suspicis, Deus supra est; si magnitudinem, ille immensior, ubique est; si splendorem (Sap. XIII, 3-5), Creator est clarior, et qui fecit speciem necesse est hac virtute a se facta praecedat: sit postremo haec inter Creatorem creaturamque distantia, ut sic admirationem quae cernimus habeant, ut ea quae ob majestatem videre non possumus, cum reverentia non amittant.



CAPUT XVIII. Quare post egressionem Aegypti in eremo ducti sunt, vel cur Lex data sit.

APOLL.---Si horum quae recolis fides vera est, [Col. 1084C] inaestimabili modo Dei erga homines, ac sine fine patientia est. Sed quoniam opere turris obmisso, per omnem terram gentes [c 1Kb] factas linguarum diversitate memorasti; quemadmodum cum Moyse Judaeorum subrepserit secta; aut quam ob causam tot saeculorum temporibus absumptis latio legis emerserit, cum hominis sensibus naturaliter lex inserta sit, si facultas scientiae est, arrepto ordine ingravanter eloquere.

ZACCH.---A primo homine usque ad quod dixi tempus, per successionum gradus, Dei notitia tenta est; lex autem etsi non scripta litteris, sicut ipse professus es, sensibus erat inserta naturaliter: sed postquam abolitione utraque cesserunt, Abraham vir fidei singularis eligitur, quem patrem totius credulitatis [Col. 1084D] ob hoc meritum Deus statuit, quod primum incunctabundus domum, patriam propinquosque per vocationem Dei, ad ignota et peregrina iturus, reliquit; ne servituti idolorum degens inter proximos dederetur, et gratiam fidei quam jam merebatur et erat aucturus, amitteret, aut certe tepidius retineret: in sua iterum et uxoris senectute postrema, jam membris per aetatem frigentibus, nasciturum sibi filium, quia hoc ei Deus promisisset, non desperavit, credens naturae difficultatem divinae [Col. 1085A] sponsionis possibilitate vincendam: quem postea cum esset ei unicus, Dei jussu caedendum arae incunctanter admovit; praestare amplius Creatori, quam affectui studens, simulque confidens etiam de ambustis cineribus reddi sibi integrum posse, quem Dei causa ignis hausisset [a 1Kb] . Verum numquam credentibus dura divinitas, non orbari lectissimum virum passa est, sed tantum probari; nam sub ictu gladii jam jamque ferientis arietem subjecit intento, hostiam mitiorem; ut et absque pietatis dispendio devotio compleretur, et nihilominus gratiam fidei acciperet, qui Deum affectui praetulisset.

Tali igitur credulitate promissionem affluentis terrae secuturo semini meruit, et Judaici princeps populi circumcisionem primus accepit. Non quod [Col. 1085B] praeputium justitiae praejudicaret aut fidei, vel aliquid superfluum in homine Deus creasset, quod postea juberet abscindi; sed ut inter alias gentes signaculo corporis electi viri soboles nosceretur.

Itaque plebs eadem ob inopiam earum quas inhabitabat regionum transit in Aegyptum: non quod his Deus quocumque loci praestare abundantiam non valeret; sed ut rursum educturus ex Aegypto, quantus esset mirabilibus edoceret. Fit magnus ex hac progenie populus, et usque ad invidiam multitudinis paucitas crescit; ita ut cum sibi praevalituros Aegyptii formidarent, tamquam debitae subditos servituti indignis operibus afficere niterentur, saeva insuper edicti violentia virilem sexum ab utero neci dabant, ut oriundos expositio, labor validos assumeret. Sub [Col. 1085C] his afflictionibus auctorem Deum sibi a majoribus traditum peregrina plebs convenit, et in sui liberationem cultam per patres poscit divinitatem; qua factum est ut contra vim crudelis edicti Moyses primum a parentibus educaretur occulte; inventus deinde a filia Pharaonis, cum ob metum praecepti esset expositus, omni Aegyptiorum informaretur sapientia, atque ad liberandum Dei populum praecepta susciperet, ne vel indoctus casualiter, vel mediocris [b 1Kb] intellectu, si institutus omni eorum sapientia non fuisset, incautus quae susceperat et credidisse videretur et gerere. Huic per ignem de rubo Deus loquitur, et valitura in Aegyptios signa demonstrat: quibus utique et hi crederent quorum servitus solvebatur, et qui renisuri erant deterrerentur, possetque [Col. 1085D] in hac prodigiorum ostentatione gens utraque servari; cum Dei manu evidenter inspecta, et converti ab impietate sua contumaces admonerentur, et liberarentur afflicti.

Tum Moysi emissionem memoratae plebis ex Dei auctoritate poscenti, cum Pharaone Aegyptiorum rege magi resistunt, fallere eumdem prodigiorum [c 1Kb] quae fecisset imitatione nitentes: nec cedit aliquantisper [Col. 1086A] similitudo veritati, signisque phantasia; sed obniti utcumque permittitur, non ut profanorum falsitas vinceret, sed ut Dei virtus latius eluceret. Nam cum plagarum diversitates in causa signi sicut Moses faciebat, idem quoque facere viderentur, revocare non poterant quod fecissent. Et sicut haec monstruosa scientia solet, nocere noverant, succurrere nesciebant; malorum quae ipsi intulerant cessationem ab eo rursum quem imitari conabantur, orantes. Sic ad extremum dimittere [d 1Kb] populum vi inimitabilium signorum et impossibilitatis suae confessione compulsi sunt. Admonentur Dei judicio profecturi celebritatem gaudii sub brevi simulare discessu, et ad ornatum absentium solemniorum impetrare hospitum censum, eumdemque pro diuturni [Col. 1086B] laboris merito retinere; non fraudis studio, sed honore mercedis. Ii delusi, cum adhuc de opum retentione nihil scirent, quos ad iter oratu compulerant, recrudescente malitia cum ira insequuntur emissos, et imminente Aegyptiorum exercitu spes evadendi metuentibus deest, cum et a tergo hostes insisterent, et mare a fronte oppositum prohiberet.

Adest territis Deus, et in summo desperantium metu coeleste pugnat auxilium: interjectae primum per diem tenebrae velut objectu impenetrabili praecedentes defendunt, et a persequentium impetu, mutata elementorum vice, tuetur trepidos subdita noctis infusio. Virga deinde Moyses percutere pelagus jubetur immensum, atque ad praebendam transeuntibus viam profundi aquas imperio removere; [Col. 1086C] celsa altrinsecus undarum acies erigitur, et tamquam ad signum bellici moris dispositos stare diceres fluctus, ac mare muri similitudine solidatum intelligentis obsequio dividi. Panditur siccum gradientibus solum, et ima pelagi ardua laterum mole vacuantur; populoque in littus aliud evadente, cum persequentes abeuntibus imminerent, ictum similiter per Moysen rursum in se convenit mare; et tamquam ob Dei injuriam vindicis elementi immensitas recursu tumidiore conflueret, innumerabili curruum et equorum cum electis ascensoribus multitudo submergitur; mixtaque arenis bellatorum manus, tamquam non fuisset, obtecta est.

His primordiis ab Abraham Moyse duce plebs assumpta Judaeorum est; et post transitum maris usque [Col. 1086D] ad eremum in qua quadraginta annis mansere, perducti sunt. [e 1Kb] Hos per noctem columna lucis tamquam itineris dux praeibat: eadem etiam per diem ne fessos lassitudo conficeret, in nube praecedens ab aestus injuria vindicabat. Ita prorsus famulantibus elementis Dei auxilio usi sunt, ut in ejus beneficiis non sola coelestis potentiae dignatione, sed et paternae pietatis indulgentia fruerentur, et cum inter [Col. 1087A] admirationem ac necessitatem stuperent, signa et pericula non timerent.



CAPUT XIX. Si Lex plus attulit hominibus quam natura.

APOLL.---Grata est quidem cognitio praedictorum; sed nisi rationis plenitudine muniatur, infirma est. Quid igitur fuit causae, ut emenso mari tantis rerum miraculis liberati ad eremum ducerentur; aut cur postea in desertis tam longi temporis ablegatione cruciati sunt? Cum illis praeterea alimoniam caeteraque vitae necessaria horrens regionum nuditas non praeberet; unde ergo multitudine pastus; aut quam ob causam haec tantopere liberatis poena fuerit; vel quemadmodum postea lex lata, deprome.

ZACCH.---Nec poena illud relegationis fuit, nec in [Col. 1087B] desertis ac squalentibus locis necessaria defuerunt; sed pastus hominum exhibitione pretiosior, et eremi ipsius circuitio congrua: atque haec praecipua morarum causa, ut illic praecedentia miraculorum augerentur exempla; et quia semper assueta diligimus, providendum fuit, ne statim ad promissionis terram brevi ac recto itinere pervenirent, quibus ad Aegyptum revertendi voluntas, sicut confestim probatum est, posset aliquando subrepere; cum etiam in summa abundantia [a 1Kb] incognitae regionis assuetorum desideriorum et profani sacrorum ritus a quibus maxime arcebantur, occurrerent; ne expellendarum praeterea ex iisdem regionibus gentium, licet praevia divinitate illis non illatura dispendium, statim bella terrerent. Simul etiam ut post eremi injuriam [Col. 1087C] promissa habitatio plus placeret, quam licet per se inaestimabilis amoenitas commendaret, praeteritorum tamen recordatio faceret aptiorem. Et vide clementem in sua patientia divinitatem. Victum non supplici sperantibus prece, sed deesse tumultuarie querentibus, nubem quamdam praestat annonae, et angelorum cibo corpora humana vescuntur: ita ut nocturnae largitatis infusio non querelae tantum intercluderet locum, sed usui congesta superesset. Illic per omne quod dixi tempus mirum in modum, non calceamentum, non vestis atteritur, nulla perinde capillorum aut unguium excretio dominata est; sed velut immortalitate jam reddita, immutabilem hominis formam simplex servavit integritas.

Illic Moyses ad suscipiendam legem vocatur in [Col. 1087D] montem, et quadraginta diebus ac noctibus Dei tentus alloquio, scripta in lapideis tabulis refert praecepta: proh nefas! corruptos sacrilegio quos reliquerat deprehendens, dum adhuc manna et coelesti oblectatione essent [b 1Kb] refecti. Cum enim ejusdem Moysi moras velut non redituri idem populus incusaret, praedicta abundantia saturatus cito Deum a quo ex Aegypto eductus esset, oblitus est; poscere per luxuriam quos coleret deos coepit; missisque in [Col. 1088A] ignem mulierum monilibus, illi se dandum professus est religioni, quae culti in Aegypto idoli formam referret. Reversus Moyses fideliter saevit in facinus, et redacto in pulverem tauri capite quod factum in similitudinem abominationis Aegyptiae fuerat, delatas in legem tabulas indignatione confringit, indignos fore Dei litteris judicans quos talis ausi exsecratio polluisset. Nec prius ab irae impetu destitit, quam missis per castra sectoribus multorum caede piaretur admissum, et sedata injuria Dei refecta in tabulis reportarentur praecepta; quorum reparatione monstratum est, Deum non odisse quos permiserit corrigi, sed deleri noluisse quos sic voluerit castigari. Haec ergo eremi circuitio, haec erga susceptam semel plebem beneficia Dei quadraginta annis durarunt: [Col. 1088B] tum lex divinitus lata est, quae [c 1Kb] sui editione non praeceptorum novitatem, sed reparationem justitiae naturalis afferret; ut quod ante pauci admodum et sapientes sciebant, omnes nunc intueantur et perlegant; nec excusandi habeat ignoratio locum, cum id quod sibi ingenitum quis fore non sentit, non solis sensibus quaerat, sed visibus recognoscat.



CAPUT XX. Quare salus hominum tam tarde advenerit.

APOLL.---Haerere naturaliter humanis sensibus legem, et inesse omnibus intellectum quid noceat ac prosit, quid aequum aut injustum sit, aperta cognitio est; quando et diligere [d 1Kb] propria scimus et odisse contraria, ac simul placita alii praestare sit bonitas, et rursum improbitas alii quae displiceant irrogare. [Col. 1088C] Unde quid amplius lex per Moysen lata detulerit, quam natura tradiderat, nisi edictorum qualitas exponatur, intelligere non possum.

ZACCH.---Dei agnitio et cum dilectione formido, lex prima est. Deum enim nosse quid prodest, si diligere ac timere non cordi est? Consummatus deinde justitiae ordo subsequitur, studere pietati, et in observantias bonorum operum mentis puritate transcendere. Inest praeterea praesens poena commissis et piacula junguntur offensis, summaque edictorum conclusione praecipitur, ne aliis facias quod fieri tibi nolis; et rursum, ut aliis facias quod fieri tibi velis. Creatio perinde mundi hujus inserta est, et hanc elementorum conspirationem idem qui ex nihilo fecerat fabricator exposuit, sui indicans operis, [Col. 1088D] quae illi coaeterna humanus error invexit.

Post Moysen currentibus temporum spatiis, cum per abusionem salutarium praeceptorum idolorum cultus incresceret, additur frequens increpatio prophetarum, et adventum Christi quem jam experti sumus, et nunc opperimur, multa curationum genera denuntiat ac praecedunt. Deus enim ne vel raro vindicet saepius comminatur, irae coelestis severitatem timeri magis quam [e 1Kb] exseri cupiens. At contra [Col. 1089A] Judaeorum contumax natio non solum corrigi detrectat, sed argui dedignatur; Deique imperio missos prophetas diversis mulctavere suppliciis, ut humanarum superstitionum traditio praesumptis honoribus non careret, intentiosa pravitate designans Dei se forsitan praesentia corrigendos, quem tamen postea cruci dantes post signa atque virtutes credere noluerunt, cum et venturum scissent, et venisse cognoscerent.



CAPUT XXI. Si praefinita consummatio sit, an ordo exhibeat finem.

APOLL.---Si igitur tam necessarius adventus illius fuit, ut per se formam justitiae praebiturus pati pro omnibus non recusaret, in morte propria spem novae resurrectionis ostendens; cur et Dei beneficium et salus [Col. 1089B] hominum tantorum temporum dilatione tardata est?

ZACCH.---Grandi, ut inspicere potuisti, dispensatione Dei humanum a principio genus tutatum semper est atque servatum; et si breviter summa perstringas, videbis ad hoc divinae providentiae ordinem concurrisse, ne justo judicio Dei necesse esset homines aboleri: potuit enim mortis sententia in prima statim transgressione compleri, ut temeratores punirentur edicti, et tamen pro ratione poenitentiae vivendi tempus indultum est. Subcrescentibus postea sceleribus terra corrumpitur; sed ita pollutio eluitur elementi, ut per Noe humani generis reliquiae reserventur. Post diluvium valida jam et multiplex manus in aedificationem turris insurgit, et non exstinguitur pro immanitate ausi, sed ut corrigi possit [Col. 1089C] cum admiratione dispergitur. Postmodum non cessante perfidia, sicut Noe in diluvio ob generationem, ita Abraham ad propagandam fidem in quadam vitiorum inundatione secernitur: multiplicatus per ejus progeniem populus Aegyptiorum contagione polluitur, et ad Dei cultum non judicii severitate, sed beneficiis signisque revocatur: iterum in eremo deos sculptiles faciendo a vero creatore discedunt: tamquam tunc primum factis hominibus, aut in sensu non habentibus legem, lex Dei sermone conscripta Moyse deferente transmittitur.

Cum vero nihilominus impietas serperet, praedicatio adjungitur prophetarum, et interjectis temporibus [a 1Kb] divina sollicitudo semper in speculis aut ab errore prohibet, aut mediocriter vindicans viventes [Col. 1089D] in errore castigat. Ipse ad extremum coeli terraeque et hominis conditor, velut magnae familiae dominus fidelibus famulis ante praemissis, potentiae suae largitur adventum, assumptionem terreni corporis pro hominum salute non spernens: atque in ipsum quem induit, crucis passionem mortemque convertens, et plenitudinem legis exhibuit et salutis.

Quaeris cur ante non venerit? Nonne in promptu [Col. 1090A] est tardari debuisse postrema, finemque differri, ut plenitudinem justitiae plenitudo temporum custodiret, et inter traditionem ac judicium per prolixitatem abolitio non auferret, quod magna Dei dignatio praestitisset? Si enim vel mediis vel quibuscumque ante temporibus Christus venisset, jam non sola abusio fidem, sed cum abusione tulisset et oblivio, nullaque justitiae cura hominum corda morderet; quoniam difficilius antiquis credendum esset exemplis, cum vix recentibus fides detur. Ecce adhuc Dominicae crucis ac mortis indicia felicis sepulcri exuviae continent, et signatus a praesenti multitudine locus post resurrectionis visum coelestem testatur ascensum: pene adhuc solo resident pedum pressa vestigia, ac lustratae operibus regiones virtutum [Col. 1090B] exempla demonstrant: et a multis Christus aut quia fuit mortuus, Deus esse non aestimatur; aut quoniam si Deus, fuisse mortuus et post mortem resurgere potuisse non creditur; cum praeter caetera et mors hominem probet, et resurrectio Deum. Exstant praeterea Apostolicae conversationis actus, et formam justitiae [b 1Kb] sequi pene ut a praesentibus edocemur, cum ea quae fecisse legimus vivos, etiam ante defunctorum cineres fieri saepe videamus. Vix propinquitate finis et instantis examinis terrore compellimur, relictis idolis, veram colere divinitatem; et inter primum quem novimus ac secundum Christi quem exspectamus adventum, brevitate salutari atque ipsis temporum arctamur angustiis, nec oblivionem admittere praeceptorum, nec promissae beatitudinis [Col. 1090C] desperare proventum. Necessarium ergo vides fuisse, ut interclusione saeculorum nec periclitari finem sineret propinquitas adventus alterius, et servari justitiam imminens judicii terror exigeret; praecipue cum maxima esset et perfecta delaturus, et quae perfecta sunt nisi postrema esse non possint. Videto enim, quantos anterior illius salvasset adventus, plures certe quam nunc faciet, cum a fide invenerit alienos, posterior perdidisset; quoniam quem talium curationum remedia non sanarint, denuntiati examinis ordo damnabit; parque in desperationem perpetuitatis esse exspectatio potest, Deum per legem scire, et nolle justitiam, quam ea agere quae justitiae videantur, et Deum per legem nolle cognoscere.



APUT XXII. Si corpora reformentur in resurrectionem.
[Col. 1090D]

APOLL.---Non ignoramus animas depositis corporibus ad Deum, id est ad auctorem proprium remeare; sed in his prius contractam humanis actibus labem aetherio igne purgari, ut Deo iterum ex quo utique sunt, purae ac simplices misceantur. Unde [Col. 1091A] si hoc forte judicium vultis videri, non praefinita universorum consummatio efficit finem, sed ordo decedentium.

ZACCH.---Tota in errore est vestra definitio: [a 1Kb] nam quemadmodum animae hominum judicium susciperent, si ex Deo essent? Simplex enim substantia divinitatis non purgatur, quia nec pollui potest: necesse est enim ut purgatio passione non careat, quam, sicut scimus, substantia divina non recipit. Animae ergo hominum non ex Deo sunt, sed a Deo factae, et opus Creatoris, non consortes Divinitatis. Cum vero praedicti judicii tempus advenerit, defuncta quaelibet olim recepturae sunt corpora, ut cum iisdem aut juste acta percipiant, aut inique perpetrata patiantur. Christus autem manifeste [Col. 1091B] iterum de coelestibus veniet: illius coram tribunali astabimus, illius sententia universorum merita pensabuntur: et qui sub judicio passus est, judicabit, nulla iniquitatis vestigia relicturus, cum et fidelibus immortalitatem reddat in regno, et incredulis perpetuum in dolore cruciatum.



CAPUT XXIII. De neglectis et a bestiis devoratis.

APOLL.---Hoccine etiam asseri a sapientibus potest, antiquas mortuorum favillas, et in sepulcris saeculorum aetate consumptis vix ossium cinerem residentem, rursum in corpora posse componi, ac pristinum membrorum vigorem dubii pulveris collectione solidari? Unde animas cuilibet judicio subdi posse facilius acquiescam, quam mortuorum corpora [Col. 1091C] in vitae ordinem posse revocari.

ZACCH.---Et admonitionis meae et tuae sponsionis oblitus es [b 1Kb] , si Deo aliquid impossibile contendis. Qui igitur quod non erat fecit ut esset, ergo ut sit quod fuerat non potest facere? aut non etiam nobis difficilius est facere quod non fuerit, quam reparare quod fuerit? Sed hanc Dei possibilitatem aestimatio humana non [c 1Kb] capiat, si hoc praesentes non edocent creaturae, si tempora specierum varietate non signant. Diversae arbores hiemis rigore nudantur, et decussis foliis perisse cum gratia spem germinum credas. At ubi lenius veris tempus afflavit, mirum in modum humor radicibus tentus celsa conscendit, candorem cum specie quem in ligno non habuerat, in floribus creans: fructus adjiciuntur in pomis, et quidam [Col. 1091D] vestitus in foliis, quodque in arbore non erat, videtur in tempore. Quid jacta in agris semina? non plenam fidem resurrectionis ostendunt? Aperiuntur terrae viscera, ut nuda sulcis grana mandentur; quod humus non texerit, vires non habet renascendi. Unde etiam in parvis potentiam Creatoris considera: [Col. 1092A] nisi putruerint semina non resurgunt, et nisi prius mortua non reviviscunt. Numquid sulcis virentia sunt demersa, aut cum calamis operta latuerunt? Unde ergo [d 1Kb] in uno multiplex semen? Unde cum aristis novus palearum candor emergit? Quo pacto ex radice vis germinis scandit in spicas, vel quemadmodum postea ex viridibus herbis alba mollities mutatur in farra? Quae certe similiter fieri posse non crederes, nisi semper videres. Quod ergo in his quae ad victum hominis pertinent, ut ab initio Deus statuit, terra sic reddit, in ipsius hominis reparatione non faciet? Qui mirabilium Dei testis effectus (est), in se necesse est post resurrectionem maxime stupeat, quod in subjectis ante laudavit. Unde horum omnium ratione perspecta, defunctorum [Col. 1092B] cineres vel favillas semen corporum esse non nescias, ex quo in adventum majestatis suae Christus secundum merita excitabit et formas. Parum est enim divinae clementiae species tantum reparare quae fuerint, nisi et bonorum corpora splendor exornet, et malorum confusio deformitatis obscuret.



CAPUT XXIV. Quomodo moles coeli aut facta sit aut fine praetereat.

APOLL.---Pone interim quod de sepulcris tamquam ex notis sedibus mortuorum favillae reparentur in corpora; et quia condita membra sua [e 1Kb] animae noverint, ex iisdem locis confidenter reposcant: quid eos qui fluctibus mersi sunt bellisque prostrati, et post latronum caedes exsequiis funebribus carnerunt, [Col. 1092C] escis, non sepulcris membra linquentes; numquid credibile est in eadem quae habuerint corpora posse restitui, cum etiam reliquiae cinerum non queant inveniri?

ZACCH.---Si Deum posse omnia crederes, hoc denique factu facile judicares, neque humana disputatione discerneres, utrum fieri possit quod faciundum ille dixisset: et ideo fides summum prae bonis omnibus meritum est, quia quae Deus dixerit, implenda non dubitat. Rei autem hujus haec ratio est: elementa omnia cunctaeque creaturae nullo quidem nobis sensu intellectuque respondent, et ad observantiam tantum proprii ministerii videntur bruta subsistere, quoniam vel indigni eorum imperio sumus, vel mundi arcana nescimus: Deum autem et [Col. 1092D] intelligunt et verentur, atque ita jussis illius obsecundant, ut ad nutum praecepta mox impleant. Quaelibet ergo exesis corporibus piscium, bestiarum alitumque digestio aut aquis miscetur, aut terris: nec fieri ullo pacto potest, ut ex eo quod qualitercumque substiterit, nihil restet; sed pretiosiorem [Col. 1093A] materiem quacumque deciderit, haec duo elementa [a 1Kb] conservant, et in se velut speciali colore distinctam resurrectioni redditura custodiunt, nec residere umquam velut perditum poterit quod et divinitus inquirendum est, et sponte prometur: sic famulantibus cunctis dispersorum viscerum reliquiae in suam formam corpusque rediturae sunt; ita ut in resurrectionis miraculo inde fidei meritum credentibus augeatur, unde aliis incredulitatis augmentum est.



CAPUT XXV. Si mundus reparetur in melius.

APOLL.---Jam dudum in hoc tractatus tui tendit intentio, ut cum elementa singula ex nihilo facta commemores, etiam mundum quem ex semetipso [Col. 1093B] esse, et sua credimus aeternitate mansurum, et initio minuas et fine concludas; ac licet assertionis tuae ordinem teneam, quo factum a Deo in praecedentibus meministi: quemadmodum tamen inexplicabilis poli molem aut factam credi velis, aut sicut nunc est non semper futuram, ratione confirma.

ZACCH.---Omnia igitur elementa quae vos Deo velut coaeterna numeratis, ab ipso, sicut jam dixi, et ex nihilo facta sunt, et in hanc mundi formam mirabili conspiratione sociata; quae sicut initium ex Dei creatione sumpserunt, ita perennitatem ejus beneficio consequentur: et ideo ei coaeterna non sunt a quo facta sunt; quia nulli dubium est auctori quaelibet non solum paria non esse, sed esse subjecta. Hoc autem intellectui apertissime patet mundum expluribus fuisse [Col. 1093C] compositum; unde adverti facile potest non illi inesse, sed praeesse divinitatem, quoniam alterius adjumento divinitas sola non indiget, sed una in se et simplex atque perfecta est, quia incorporalis; et ideo invisibilis et incorruptibilis Deus est: quae in hujus mundi actu et contemplatione non ita sunt, sed corporalia esse, etiam ea quae ex ipso mundo gignuntur ostendunt. Quaecumque praeterea ab eodem vel agi cernimus vel creari sub dispositione divina, non suae voluntatis, sed officii sunt. Aspice transitus solis lunaeque discursus, et utrique quotidie per vicissitudines temporum vel ortum vel occasum esse repetendum. Adventu noctis sol diem perdit, quem tamen nec semper objectu nubium velut exclusus [b 1Kb] illuminat. Luna sui patitur detrimentum, et plenitudinem luminis [Col. 1093D] sub constitutione rectoris aut perdit, aut recipit. Varius praeterea siderum lapsus, et rationi signa famulantia, et intumescens notis mensibus mare, et sub certa horarum dispensatione excessum modumque custodiens aut sereno quiescit, aut tempestate turbatur. Terra imbribus infusa mollitur, eademque rursum aut gelu stringitur, aut calore siccatur: quin et aspectu Dei metuens contremiscit, et se imperio subditam motu fatetur. Ipsum aerem perniciosior halitus saepe corrumpit, et postquam gravaverit, efficit pestilentem. Vincuntur [Col. 1094A] piis ad Dominum precibus pluviae, et prolixa rursum serenitas supplicatione mutatur: cunctaque aut impositae serviunt rationi, aut in usum hominis necessarium sub religiosa deprecatione vertuntur.

Haec vos appositis nominibus pro Deo singula atque universa veneramini. Quod si ita est, falso dii aestimantur, et error in promptu est; si vero aliquos qui iisdem ex arbitrio Dei praesint, apertae stultitiae est subjicienti aequare subjectos. Dii enim plures non sunt, sed unus nascentium viventiumque formator sicut fecit omnia, et regit, parique imperio vel mansura efficit vel casura decernit. Vides ergo Deo soli initium non apponendum a quo omnium processit exordium, nec consempiterna majestati [Col. 1094B] illius aestimanda, quae ut aeterna sint, sicut de homine, ipse facturus est. Illo enim adveniente destructa in melius mutabuntur, ut immortalia cum homine perdurent, quae nunc utique nostris criminibus, licet invita et gementia, aut passione tamen polluuntur aut visu; quoniam quae a passione immunia sunt, contaminantur aspectu (Rom. VIII, 20, 22). Ita fiet ut etiam elementis cum homine in melius innovatis, memoria auctoresque intereant vitiorum; cum etiam illa purgentur quae ingenitam puritatem non factis, sed factorum scientia perdiderunt.



CAPUT XXVI. Cur frustra adorentur idola, si in templis donant responsa.

[Col. 1094C] APOLL.---Credi quidem arduum est, ut mundus tanta virtutum admiratione consistens aut destrui umquam possit aut refici; sed quia immutandum Dei possibilitate confirmas, quid futurum sine ullo erit? aut qualis reparatio est effectura clariorem, cujus tanta vel magnitudo vel gratia est, ut nec magnitudo ejus ratione aut notitia deprehendi, nec splendor possit augeri? Quae ergo super hoc definitio vel sententia sit sequenda, promissae instructioni convenit non sileri.

ZACCH.---Recte quidem dicis, intellectibus nostris ad integrum in Dei providentia indeprehensibilem esse rationem; sed praesentis gratiae formam multiplex splendor aucturus est: quoniam longe amplior ei a Creatore lux veniet, quam [c 1Kb] est ab eodem inserta [Col. 1094D] creaturis. Ergo invisibilia metiri ex visibilibus nos oportet, et incorruptibilia de corruptibilium admiratione pensare: justis autem in gaudia aeterna surgentibus, coelum novum et rudis terra revelabitur: multiplicatum perinde supra solem ex Dei conspectu se lumen infundet; quia multo magis sol a Deo distat, quam nos ab eodem sole distamus. Hi potius quos ad hanc vitam diversis justitiarum gradibus merita provexerint, splendorem solis habituri sunt, et ita singuli indeptae felicitatis honoribus perfruentur, ut nec altior efferatur, nec spernatur inferior, sed [Col. 1095A] gaudia sua unusquisque sic diligat, ut claritatis distantiam pari immortalitate compenset. Nulla tum interjectio noctis continuitatem diei lucisque violabit: praesens enim cernentium visibus Deus, et beatorum laetitiae semper socia divinitas obscuritatem fugabit, diemque junctura est. Non livor miseros, non suspicio vexabit incautos, nullus animi ac viscerum dolor; nullaque peccati vel necessitas, vel occasio, vel voluntas mortem aut mereri faciet aut timeri: vernabunt cuncta cum fructibus, omnium specie nulla temporum varietate mutata: odor cum amoenitate certabit: non illic importunae obscuritatibus pluviae, aut perennis aurae libertatem rigor calorque corrumpet: sed manebit perpetuo blanda temperies, et inaestimabilia illius beatitudinis [Col. 1095B] gaudia praeteritorum recordatio nulla vexabit; ita ut praesentis mundi usum etiamsi abolitio futura non tolleret, transisse tamen gauderent justi potius quam dolerent.



CAPUT XXVII. Si Deus solus debetur honorari, quare et homines honorantur, et imagines sculpuntur in vasis Dei.

APOLL.---Magna est, sicut dicis, adhortatio futurorum, sed nondum patuit gentilium [a 1Kb] vanam religionem, aut vacua honore divinitatis numina nuncupari; quando et certa ex adytis responsa praestantur, et futura noscuntur in templis: quae si et vera sunt et quaerentibus prosunt, frustra Christiani destruere conamini quod eripere non potestis.

ZACCH.---Haec quidem quae in templis ostendere [Col. 1095C] extorum inspectio solet, et ex adytis velut futura portendere, nec semper vera sunt, et nulli umquam, ut arbitror, prosunt; quia si adversa sunt, et ad correctionem ex Deo veniunt, nisi ab ipso non queunt immutari. Et denuntiata scisse quid prodest, si vitari praedicta non possunt? si autem ex Deo non sunt, nec bona possunt esse nec vera, et sicut haud officiunt, ita nihil prosunt: sed sive sunt falsa, seu certe ex proventu habent aliquid veritatis; omnia figmenta sunt daemonum, qui et sperari a se volunt, et sperantes decipere consueverunt; ut cum a Dei cultu homines abstraxerint, etiam beneficiis exuant atque ab ejus bonitate disjungant. Hi gentilium obsident templa, hi sub mortuorum hominum nominibus sedem in vestris adytis collocarunt; et quia illis [Col. 1095D] nusquam praeterea consistendi in terra locus est, aerem sub nubibus praecipites incursant, volucrique discursu omnia perscrutantes, aut jam visa denuntiant, aut a se nequiter faciunda quasi ut caveantur, adversa praedicunt. Nam licet nequam et incerti sint spiritus, omnique crimine reatuque polluti; incorporalis tamen, ejusque substantiae cujus dignitatem amisere cum coelo, naturae beneficio et vigore [Col. 1096A] non carent, ac plus quam homines sciant necesse est, quorum et creatio sublimior est, nec terreno corpore sensus includitur. Et quae, rogo, illorum divinatio est? Nonne similiter cum hominibus quos per vitia ceperint, Christi invocatione terrentur? Volunt quaedam sponte praedicere, et de absentibus vel futuris, velut manifesta denuntiant, dum aut medelam cruciatibus sperant, aut praedicturos imitantur ut fallant. Omnis tamen divinandi simulatio de rebus actibusque terrenis est: nihil ante factum, quod sit Dei [b 1Kb] , praevident; nihil prius quam videant coeleste noverunt; et quod magis mirere, ne cogitationes quidem in cordibus hominum deprehendunt.

His ergo non pudet cultum verae divinitatis ascribere, his vitam hominis spemque committi, quibus [Col. 1096B] circumscribendi semper dolus est, et fallendi pro divinatione subtilitas? His etiam simulacra aut igni excocta componitis, aut in ligno vel sculptilibus adoranda praebetis, ex quibus is vobis venerabilior deus est, qui artificis manu melius expolitus; et hoc divinitas clarior, pictura si pulchrior: nec requirendi Creatorem studium est, aut agnoscendi Deum verum sensus apponitur. Nonne manifestae dementiae est, his quasi Deo hominem subjici quos tibi possis Deum credendo subjicere, et ab his vitae auxilia postulare quos in reatu esse non dubium est? Quos si profuturos putas, et ideo placari debere confidis; profuturos cuiquam crede propitios, si spreti a fidelibus nocent, si his a quibus propter Deum contemnuntur officiunt. Cum ergo nos timeant, [Col. 1096C] [c 1Kb] vobis praesunt. Et vide qualiter haberi debeant, qui nec prodesse umquam possunt, nec semper nocere, cum et sit facilius, et velle non desinant.



CAPUT XXVIII. Quare Christiani fatum non credunt.

APOLL.---Habet quidem speciem veritatis objurgatio tua, sed potest recurrentibus confutari. Nos enim eorum simulacra vel imagines adoramus, quos vel vera religione deos credimus, vel antiquorum traditionibus [d 1Kb] docti deos non esse nescimus: vos vero quibus istud abominatio est, cur imagines hominum vel ceris pictas, vel metallis defictas sub regum reverentia etiam publica adoratione veneramini, et ut ipsi praedicatis Deo tantum honorem debitum etiam hominibus datis? Quod si et illicitum [Col. 1096D] legique contrarium est, cur hoc facitis Christiani, aut cur hoc vestri non prohibent sacerdotes, ne id quod ignorantibus nobis pro sacrilegio ascribitis, scientes sub officii excusatione subeatis?

ZACH.---Istud quidem nec debeo probare nec possum, quia evidentibus Dei dictis non elementa, non Angelos, nec quoslibet coeli ac terrae vel aeris [Col. 1097A] principatus adorare permittimur. Divini enim speciale hoc nomen officii est, et altior omni terrena veneratione reverentia: sed sicut in hujusmodi malum primum adulatio homines impulit, sic nunc ab errore consuetudo vix revocat; in quo tamen incautum obsequium, non aliquem divinum deprehenditis [a 1Kb] cultum. Scilicet propter similitudinem amabilium vultuum gaudia intenta plus faciunt, quam hi forte exigant quibus defertur, aut perfungi oporteat deferentes; et licet hanc incautioris obsequii consuetudinem districtiores horreant Christiani, nec prohibere desinant sacerdotes; non tamen Deus dicitur cujus effigies salutatur, nec. adolentur thure imagines, aut colendae aris superstant, sed memoriae pro meritis exponuntur, ut exemplum [Col. 1097B] factorum probabilium posteris praestent, aut praesentes pro abusione castigent. Vides ergo nil vestris erroribus simile in hoc esse quod arguis, nec juste profanis actibus officia incautiora conferri; quando etiam ipsi ad quos referri istud potest, aut fieri hoc nolint si consulantur, aut quamlibet vanae gloriae consuetudinem non recidant, nihil temere assumentes divinum, mortales se esse, et Dei indignos honore fateantur, cui et quod sunt debent, et fide ut hoc essent fortasse meruerunt.



CAPUT XXIX. Quare Christiani fatum non credunt.

APPOLL.---Advertere in hujus propositionis principio potuisti, tenui me objectione ista libasse, quia professionis vestrae perfecta, ut vultis, observatio, [Col. 1097C] nil penitus quo exasperari Deus possit, debet admittere: nunc autem neglectis his, hoc si videtur signanter exprome, cur fatum homini esse nolitis, aut quam ob causam nullam decreti necessitatem videri; cum haec ipsa per cursum siderum lunaeque rationem ita inveniantur et certa sint, ut nemo facile devitet quod futurum ei [b 1Kb] statuta propriae nativitatis affixerint.

ZACCH.---Credo intelligas ex interpretatione sermonis fati nomen assumptum, et quod vocari putatur in specie non rei alicujus esse, sed verbi; decreti autem necessitas si est ulla, quod credi nefas est, humanae vitae Deus aut ignarus est, aut injustus: injustus, si bona malaque inexpertis ipse constituit; ignarus, si decerni ab alio se cessante permittit. [Col. 1097D] Nam si necesse est bonos esse, cur ascribuntur merita voluntati; si malos, cur poena commissis? Ergo et lex supervacua est, et nescio quam ob causam saeculi jura condantur, si quod recte homo gesserit, proventibus ascribendum est; quod prave, necessitati. Cur praeterea idem bonorum potius conditor Deus tantis scripturarum voluminibus vel comminatur judicium, vel beatitudinem repromittit? [Col. 1098A] Quid religiosae hominum preces faciunt, aut supplicatio enixa quid praestat, si potestas aliqua decreti inexpertis hominibus atque in lucem nascendo prodeuntibus, quod vitari non queat, et quod ipsi videtur affigat? At contra, justus et nulli umquam inaequalis judicio Deus, sicut cuncta ipse formavit, ita et cuncta moderatur, legem ab initio statuens, ut boni tantum simus; immo quia sic creamur et nascimur, ne mutemur: neque tantum ne mali simus, sed ne vel mali esse velimus, ut et faciamus semper bona, non ut merentes mala aliquando patiamur.

Verum hanc de homine, ut videtur, praescientiam malitiarum omnium diabolus auctor invenit, ut velut per innoxiam mathesim occultius decipiantur, [Col. 1098B] qui fraudem illius hanc [c 1Kb] esse non norunt. Inter omnes enim scelerum suorum artes nulla dubios perniciosius appetit, nec alia a Dei cultu subtilius homines avocat, quam ut, cum sciamus omnes Deo nos debere quod formamur et nascimur, fato nos suadeat debere quod vivimus. Fallimur nisi haec quibusdam pro tota religione praecipua cura est ut futura non nesciant. Velint nolint, ei a quo scierint efficiuntur obnoxii, quia credunt; ac dum ista sectantur, a fide et religione discedunt; et, quod est saevius, sub specie innocentiae malum non cavetur, dum vitari posse non creditur, neque si est prosperum a Deo poscitur, quod necessario eventurum speratur. Intuere praeterea ipsam maleficiorum scenam: signorum qualitas, status lunae, dies, [Col. 1098C] hora, consulentis nomen inquiritur. Ecce jam incerta divinatio est, ubi falli interrogans vel respondens potest. Fit postea quicumque prosperorum gradus, et cum evadendi conditione praedicuntur adversa. Nempe etiam hic memorati artificis fraus elucet, quod esse fateatur incerta, quae evadi posse denuntiet. Deus enim innoxiis adversa non statuit, [d 1Kb] inexpertis mala non tribuit. Vides ergo et divinae patientiae et humanae curiositati fraudem diabolicae artis illudere, et velut in supputatione lunae ac siderum cursu occultum perfidiae vulnus et virus latere, ut inter cognitionem ac praescientiam futurorum et reverentia Dei, et amor justitiae apud homines minuantur, cum Deus aut mala nascentibus statuisse credendus sit, aut ab alio constituta auferre [Col. 1098D] non posse.



CAPUT XXX. Si diabolus in occultis nocet, quomodo potest in cursibus lunae vel siderum cum sint in praesenti nocere.

APOLL.---Quantum video magna est diaboli hujus potentia, quia contra Dei, ut intelligitur, voluntatem, etiam lunae ac siderum cursui ea per quae hominibus nocere possit, inseruit: verum tamen [Col. 1099A] quo pacto aliunde venire credenda sunt, quae illic inspecta noscuntur? Arbitror autem in occultis falsitatibus illudi homines ab eo posse; mathesim vero cum signis ac sideribus simpliciter convenire: ac non ideo noxiam debere judicari, quia nihil de casibus subtrahit, sed magis utilem, quae aut denuntiet prospera, aut cavenda praedicat.

ZACCH.---Prius dixi mathesim hoc esse saevius malum quod innocens aestimatur; sed licet investigabili subtilitate tecta atque conclusa sit, actus sui tamen, sicut exposui, corpore ac fine reseratur. Ex Deo enim non est; et idcirco nec sideribus cohaerere credenda est; quae primum incerta et infidelis, deinde inanis est operis, et idcirco observari supervacuum est nil profuturam. Multae autem stoliditatis [Col. 1099B] est ab eadem praedicta metuere, quae et cum praedicentis confessione evadi possunt, et praecipue conversis ad Deum precibus superari. Prosperum vero aliquid ab eadem sperare perstultum est, cum tam facile aut falli possit aut fallere. Sed finge verum aliquando denuntiet; quod consilium est cum manifesto reatu ab hujusmodi prodigiis dubios potius exspectare proventus, quam in fide semper securum, vel medelam a Deo sperare vel meritum? Hoc magis noveris, quemdam esse diabolo in sceleribus principatum, atque huic immundorum spirituum ministeria diversa servire; sub illius enim flagitiosa divisione alii concupiscentiae faces praeferunt, et luxuriae fomenta succendunt: per quosdam in praeceps fertur libido, atque avaritia [a 1Kb] officiis [Col. 1099C] suis utitur; alii amore habendi cruenta persuadent, et fraudes furtorum sorores. (Laetantur ad cognitos.) Hi maeroribus praesunt, et qui terrores metuentibus ingerant certi sunt: aliorum exercetur turba cruciatibus, ut saevius infelicium hominum corpora vexatione quatiantur: a quibusdam sub incremento lunae augetur insania, et tamquam de plenitudine purissimi luminis captorum labes veniat, sub quadam mali dimensione aut exaggeratur aut incipit: nonnulli magicam praestolantur artem, et mentiri mortuorum figuras in meditatione deputant: his etiam divinationibus doctiores praecurrunt, et fallendi subtilissimos velut simplex mathesis amplectitur. Alii in avibus auguria praecinunt, et volantum lapsus certis laterum partibus monstrant; [Col. 1099D] atque ita illo falsitatum omnium incentore vel praesule, diversis criminum stipendiis daemones militant, ut indefessos humano generi laqueos praetendentes, vitari ab hominibus ferrique non possint; si tamen, sicut illi vel credi semper vel fieri volunt, totum aut crederetur aut fieret.



CAPUT XXXI. Qui sint daemones, et a quo diabolus.

APOLL.---Opportune ad responsionem interrogatio [Col. 1100A] dudum sequestrata descendit: unde igitur quive isti sunt daemones quos dudum in templis gentilium commorari, et nunc universis vel praeesse vel interesse criminibus signantius edidisti? Quis eorum similiter princeps, quem diabolum vocas? vel unde ad haec opera sunt dejecti, si ulla his tamen sublimioris naturae dignitas fuit? Effici enim per eos quae in superioribus meministi, non nisi ipsorum genere et qualitate monstrabitur.

ZACCH.---Eadem quidem etiam nunc illis est natura quae ab initio fuit, quia quod semel creaverit Deus, aut in melius mutat, aut ipse non abrogat: coelestem vero dignitatem non sui Creatoris, sed voluntate propria, perdiderunt. Unde quia et offensae causas requiris, ex Scripturarum ratione utraque [Col. 1100B] cognosce. Duo creationum genera cum omnia conderet, praecipua Deus fecit, quibus secundum officium tribuit et sensum: in coelis Angelos, homines in terris: incorporales sunt et vere spiritus Angeli; nos vero coelestes sensus intra corpora terrena gestamus. Et cum munere Creatoris voluntas utrisque sit libera, major est tamen in hominibus occasio delinquendi; quibus et animo et corpore cavendum est: nam desideriis animae, corpora actibus peccant.

Hi ergo propiores Deo, qui magis liberi; et quia imperiorum ejusdem ministri semper ac medii, ideo plus scientes. [b 1Kb] Ergo (ut) quaecumque in terris agi potestatum et dignitatum gradibus vides, umbra coelestium est: ita et illic magis secundum Dei datum et disciplinae et ordinum modus praesidentis [Col. 1100C] Dei servit imperiis, atque ad nutum ineffabilis majestatis innumerabilem Angelorum multitudinem, Archangelorum obedientia regit. Qui nunc autem diabolus et daemonum princeps, primus omnium Angelus fuit; qui factura et gradu caeteris praeeminens, dum effertur superbia, infra omnes effectus est: videri se etenim Deum, quod non erat, voluit; et quia primus inter omnes factus fuerat, Divinitati se comparando honorem Creatoris assumere: ob cujus ausi praesumptionem cum aliquantis ex inferioribus, qui assensum praebuerant, ejectus e coelo est; quos postquam secum traxit ad terras, tamquam amissum reparans principatum, ex Angelis satellites suos fecit; et, sicut paulo ante memoravi, officiis criminum malisque lapsorum, [Col. 1100D] negatum in coelos reditum consolatur. Hic primum hominem ad temerandam praecepti legem in serpente praevius et suasor animavit, et in consequentibus semper bonam nostri creationem per vitae blandimenta egit in crimina; et quamlibet per manus hominum, hoc tamen Christus insistente crucifixus est.

Illi invidia, tumor, crudelitas et mixtus concupiscentiae luxus in sordibus cordi semper et gaudio [Col. 1101A] est; et ne semper impia vel polluta sectando subtilis nequitiae figmenta nudaret, informationi atque effectibus scelerum honesta permiscuit; videri studens sibi virginitatem placere, dicari debere idolis castitatem, ut quod re destruit, ambiret in nomine; purificatis etiam plus quiddam fallaciae suae praestans, et quamlibet homini sectam libenter indulgens, dum Deum nec ignoratum aliquis [a 1Kb] scire queat, nec agnitum ex ipsius voluntate ac lege veneretur. Hi ergo daemones, et hic eorum diabolus princeps: hos Christi nomen intra hominum viscera abditos terret et cruciat. Hi omnibus memoratas superius insidias struunt, quos metu nequeunt illecebris capientes, ut cum quolibet modo offensos Deo fecerint, ab spe immortalitatis abducant [Col. 1101B] et oblectatione praesentium, et incredulitate futurorum.



CAPUT XXXII. Cur praescius futurorum Deus fecerit diabolum, qui futurus esset hominibus inimicus.

APOLL.---Si tam malus est diabolus quam dicis, et tam pertinax criminum, futuri praescius Deus nec malum creare debuerat, nec tanto culmine dignitatis efferre, ne aut sibi obvium, aut hominibus crearet inimicum; cujus quae ratio facti sit, si scientia suppetit, narratio subsequatur.

ZACCH.---Nihil malum penitus in suo opere Deus fecit, nec insitum in his creaturis aliquid noxium est, sed ab his potius appetitum, quia ut placerent facta sunt omnia, non ut nocerent: sed primum [Col. 1101C] Angelis sicut hominibus postea liberam Deus praestitit voluntatem, alioquin in nullo praeter naturam mutis animalibus [b 1Kb] praestitissent, hoc est sicut jam de hominibus dixi, in quodam ignorantiae torpore compositis aut licerent omnia, aut omnia non licerent. Fons ergo totius rationis Deus irrationabiles sibi erat creaturus ministros? Aut quae ipsorum sensibus ratio, si nulla voluntati potestas? Quae postremo obedientia, aut quis Dei cultus nisi jubentis imperiis consequens esset similitudo famulantum? Quod si propter uniuscujusque voluntarium malum creator est arguendus, quod dici nefas est; et de omnibus hoc modo argui potest, quia ad bonum usum facta sunt omnia, et malos exitus habent, si his aliter uti velis.

[Col. 1101D] Numquid malum est ignis? et certe quae importune admoveris exuruntur: terra obruit, sed cum subruitur: non naufragiis maria congregata sunt, et tamen intempestive ratibus adita submergunt. Numquid ad decidendum celsa constructa sunt? et nisi summis cautius consistamus, excidimus. Vertendae in sulcos terrae atque excidendorum causa lignorum ferrum hominibus datum est, et exin gladios bella sumpserunt. Numquid in resti mors posita est? [Col. 1102A] et multi vitam laqueo finiunt. Quis hominum lapidationibus saxa, quis ligna crucibus deputavit? Numquid summae dignitates idcirco regibus dantur, ut tyrannides facilius assumantur? Quam bona creatio vini est! et acceptum effusius gignit insaniam. Ipsi herbarum succi qui profuturis medicaminibus admiscentur, aut saevius inseiis nocent, aut largius hauriuntur et perimunt. Creandorum liberorum causa sunt permissa conjugia, et ex licitis coitibus adulteria admittuntur illicita.

Quid, rogo, aequius facere Deus debuit, quam rationabilem Angelorum et hominum creaturam, atque hanc nec libertate privaret, et scientia cautionis imbueret? Quod si futuri praescius Deus creare hujusmodi, aut caeteris praeferre non debuit, ergo [Col. 1102B] nec hominem facere aut cunctis praeferre debuerat, quem peccaturum sciebat: et sicut tu dicis, ne ipsa quidem fieri elementa debuerunt, si nullius erant usui profutura, vel quoniam nocere universa possunt, si iisdem non ita utaris ut facta sunt. Quanto hic divinae providentiae probabilior ordo est, idcirco illi primum summa committere, qui erat ausurus illicita, ut attentior successuris cura justitiae et [c 1Kb] amare creatorem institueret et timeret, ac simul tentari eum nec ab Angelis impune monstraret, qui ob praesumptionem etiam Archangelum dejecisset. Vides ergo Dei creatione bonum factum, atque ipsius beneficio in sublimibus constitutum voluntate propria, quam liberam acceperat, et bonitatem mutasse malitia, et dignitatem insolentia perdidisse.



CAPUT XXXIII. Si peccavit diabolus cum sociis, quare non statim interfectus est.
[Col. 1102C]

APOLL.---Etiam haec cum ratione facere videntur quae de diaboli creatione casuque dixisti: sed quid causae sit quod, post ausum tantae temeritatis, sicut jam quaesivi, deletus statim cum satellitibus non fuerit, signanter edissere.

ZACCH.---Dei judicium non tantum ex potestate, sed ex ratione est, [d 1Kb] qui in condemnatione non judicantis solam vult esse sententiam, nisi et conscientiam delinquentis per quamdam poenitentiae comperendinationem, misericordiam semper ad se reverti cupientibus praestans. Et licet in omni aequitate sua justus sit, est tamen in miseratione propensior, [Col. 1102D] neque ad ulciscendum celeri indignatione festinat cujus judicio nemo succedit. Salvare ergo, non perdere quod creavit studet, et inde inenarrabilis patientiae nec praecipitis aliquando vindictae est: quod si idem diabolus caeterique ejus perditionis socii ante augmenta consequentium flagitiorum, et secretorum coelestium quae ex parte sciebant, proditionem obnoxias poenitentiae manus dedissent, humilitatis exoratione crimen superbiae diluentes; profecto in [Col. 1103A] eos honor redisset angelicus, nec miseri in eorum nunc sordibus volverentur, quos captos, nequitiarum laqueis deprimunt, et infelici sorte vitiorum tamquam in solatium suae perditionis adsciscunt.

Vide praeterea inter delicta et justitiam hominum daemonumque certamen, ex compugnantibus inter se luxu atque virtutibus, praemium immortalitatis exsistere. Spectat nos quotidie praeliantes meritorum arbiter Deus, et spiritales insidias fragili corpore superari placidus intuetur: debuit profecto tam sublimis creaturae culpa sic plecti, et erecta in Deum Angeli superbia hominibus subjugari, ut qui sibi auctorem suum praeesse noluerit, subditorum prius nunc imperia pateretur, et quamlibet in pejorem partem homines voluntatis suae dominos pertrahat, [Col. 1103B] plures tamen [a 1Kb] per se ad Dei sedem virtutum ac fidei probatione transmittit. Vides ergo diabolum ejusdemque participes futuro judicio per providentiam Dei etiam cum quadam hominum utilitate servatos, ut et longanimitas creatoris lapsis poenitentiae locum daret; et si indulgentiae spatia nihil profecissent, sua potius quam Dei sententia damnarentur; quorum reatui quotidie extrinsecus illud accrescit, quod licet ad justitiam hisdem impugnantibus exerceamur: nihilominus tamen et eo magis obtinet terrena fragilitas, quod hi nullo adversante in substantia angelica perdiderunt.



CAPUT XXXIV. Quare Deus non angelum misit, qui aut hominem restitueret aut diabolum perderet.

[Col. 1103C] APOLL.---Intelligo assertionis tuae summam in hanc venire sententiam, ut Dei Filium Christum non solum ad restituendum hominem, verum etiam ad condemnandum diabolum ejusque consortes, vel jam ad terras venisse, vel iterum venturum esse confirmes; quod si ita est, potuit et Angelus mitti, qui absque injuria Dei et discretos a bonis malos perderet, et ipsum cum sociis malorum principem divina auctoritate puniret.

ZACCH.--- [b 1Kb] Prima est quidem causa qua Christus Dei Filius veniendi ad terras habuit voluntatem, ut vel periturum hominem perire non sineret, vel perditum repararet: sed hoc quoque ejus providentiae junctum est, ut diabolum atque ipsius socios sicut in homine in primo superavit adventu, ita in homine [Col. 1103D] judicet in secundo; nec difficile Deo fuit per quamlibet coelestis militiae potestatem finem praesenti saeculo mittere, et punire praedictos: sed quia memoratus nequitiarum auctor Deum se, sicut jam exposui, voluisset videri, ut coram qui uterque esset ab Angelis et hominibus nosceretur, manifestari Dei Filium visibiliter oportuit, et praesumptorem cominus confutari, ut nulla deinceps de intellectu unius majestatis apud utramque creaturam dubitatio linqueretur. His praeterea additur causis, quod hominem sub conditione immortalem antea factum, [Col. 1104A] idem restituere in melius debuit, qui ante plasmaverat. Etenim indecens erat si a Deo corruptibilis homo factus ab Angelo incorruptibilis redderetur, postea quam hoc fidei probatione meruisset. Quid vero Dei munificentia dignius, quam ut praesentiam suam in summam beatitudinis praestet, et quod homini negaverat inexperto, indulgeat restituto? Ut postremo quem tantis malorum passionibus sequimur, quem cum saeculi invidia et periculis confitemur et credimus, sicut cupimus, ab his omnibus liberati, in sua videamus majestate regnantem.



CAPUT XXXV. Cur iniqui florent et recti premuntur.

APOLL.---Firmata est intra animum expositorum fides: sed, ut nihil cunctationis resideat, jam [Col. 1104B] credenti pande, quaeso, quae vis florere iniquos facit, vel deprimit rectos; et cum de homine, sicut aperuisti, tanta sit Deo cura, tam prava nihilominus utrosque diversitas agat, ut cum in illis malorum et voluntas et actus sit, copia contrario cedat bonorum; his prospera denegentur, quos magis aequum est esse locupletes.

ZACCH.---Facilis rei istius intellectus est, nec tota in spiritalibus experimenta quaerenda sunt; quoniam evidenter etiam praesens conversatio docet quo pacto aut iniquis affluant cuncta, aut necessaria bonis desint. Hi enim versa actuum vice non solum pertinaciter quaesita concludunt, verum insuper populantur aliena; hi quibuslibet lucris totius vitae tempus addicunt, et in pecunia spem requirunt. Hi [Col. 1104C] autem propter occasionem delicti etiam honesta compendiorum studia devitant, ac bene parta pertinaciter non tuentes, quietem jurgiis praeferunt, et auctorem justitiae vindicem sperant. Additur, quod pravos miseratio numquam permovet, aut ad data exigua vix educit. His vero inopum sumptus operi est, et prompta semper in opere bonae voluntatis expensa: quia vero morum subversio ex abundantia maxime venit, suos tantum incentor criminum fovens largas exsultantibus sufficit opes; ut successibus gaudiorum luxuria subrepat: deinde in comessationem exuberatio vertatur, et captiva temulentia vitiis irrigetur. Hinc ad Deum minor abundantibus cura est, et fiducia praesentium sperare [Col. 1104D] non sinit divitias futurorum; prolixae autem patientiae Deus et tumentes in dissolutionem projici sinit, et angustatos in passione confirmat, promissum cunctis judicium redditurus, ut hoc illic percipiat unusquisque quod hic egerit, hoc in perpetuum patiatur, quo inferiores ac subditos temporarie despiciendo vexaverit.



CAPUT XXXVI. Si justus est Deus, quare infantes, malorum nescii, diversis malis afficiuntur.

APOLL.---Aperte etiam hujus interrogationis [Col. 1105A] membra patuerunt; et nisi molestum vererer aliquid tamquam in cumulum praestitae hactenus expositionis adjicere, non supervacue inquirerem quid hoc sit, quod vitiorum ac peccatorum penitus inscii diversis malis afficiuntur infantes, ac nonnumquam ex utero prodeuntes aut debilitas occupat, aut ad mortem immatura vis praeripit; quod saeva innoxios vexat insania, nec majestatis indubie pietas et justitia omnibus prompta succurrit. Unde si, ut dixi, taedium non est, breviter cuncta ostensurus eloquere.

ZACCH.---Amplius quidem postulas quam sufficere possit credenti, et necessariae scientiae terminos inquisitione [a 1Kb] praetergrederis: sed ne in fidei susceptione ex aliquo incertus nutes aut haereas, atque ut in nullo de Dei justitia infidelium disputatio [Col. 1105B] locum teneat; quid sentiri debeat adverte. (Ex quatuor elementis hominem Deus fecit, siccis, humidis, calidis, frigidisque. In splene frigida, calida ponuntur in felle, in sanguine humida, sicca reputantur in ossibus, miraque, ut intelligis, conspiratio haec ex contrariis factoris opus in homine conservat, et divinae artis ingenio, praestantiorem speciem sociata demonstrant quam in semet prius singula retinebant. Sic ire semper in melius quidquid a creatore renovatur, apparet. Haec ergo in conceptionem aequis partibus confluunt, atque ita ex omni viscerum regione conveniunt, ut in nullo aequalitatem germina Creatoris excedant; sed hanc nascendi integritatem aut parcimonia aut nimietas temperat parentis alterius, et quod male praevaluerit coalescenti [Col. 1105C] intra uterum, vel mox ex utero prodeunti aut valetudines gignit aut mortes: geminae enim in homine venae sunt, quae praecipuum inter omnes spiraminis ac sanguinis obtinent principatum, et ab ipsa sede vitalium exiguis meatibus sparsae totum corpus illustrant, notisque discursibus exploratum vitae iter ac pervium servant; quarum si alteram de praedictis vis aliqua praecluserit, perniciem haud dubiae debilitatis ac mortis operatur: unde infantes saepissime aut totius lucis efficiuntur expertes, aut confestim parvulos immatura mors praeripit.) Nonnumquam et ob eorumdem parentum vel peccata vel merita, infantum citus finis est; quia dilectorum ablatione probantur boni, puniuntur injusti; et qui se argui doloribus aliis, damnisque non sentiunt, [Col. 1105D] etiam orbitatibus affliguntur: justos autem major fidei ignis examinat, cum in levioribus stabiles etiam amissione [b 1Kb] probantur affectuum.

[Col. 1106A] Quod vero nondum boni vel mali conscios infanda daemonum vexat insania, patrum quidem, sed distantibus modis causa est: si iniqui sunt, nec praedictis vel similibus castigationibus emendantur, etiam innocentum suorum arguuntur exitiis. Hi autem quibus conversatio recta est, et per se malitiam diabolicam superant, etiam tamen talibus fatigantur insidiis; neque a taediorum exercitio vacant, quibus nocere aliter vis dolosa non praevalet, ad hoc malorum versutiam semper involvens, ut sive ob vitia, seu propter fidem, ista proveniant, aut iniquum aut negligentem Deum, [c 1Kb] si quibus forte suadere possit, affirmet. Sed qualibet arte vel parvulos cruciet, vel parentes, Dei justitia in utroque non deest: nam et infantibus translatio malis [Col. 1106B] vitae istius melior etiam hoc praestat, ne ex improbis geniti similes quandoque efficiantur auctoribus; et hisdem qui genuerunt pro beneficio reputandum est, quod temporario vexatorum dolore aut peccatis eruuntur, et boni sunt, aut meritis augentur, et in fide crescunt.

Habes ergo interrogationum tuarum causas, et omnium ambiguitatum intellectum patentem. Itaque jam subditus Deo promissam concilio fidem redde, abjectaque hac mundi sapientia, verae sapientiae affatibus crede; et quaerere a te altiora desistens, rationem coelestium secretorum Auctoris sui scientiae consilioque permitte. Nam licet nunc plura cognoveris, et de interioribus fidei aliqua supersint; non tamen putes omnia hominem scire posse quae [Col. 1106C] Dei sunt, nisi quae aut scire hominem ipse perdocuit, aut intelligere divina aspiratione permisit. Age ergo, et fidem cordis simplicitate susceptam, [d 1Kb] devoti oris confessione testare, nec gravi praeceptorum onere terrearis: levis est servitus Dei, et intra voluntatem hominis tota necessitas legis, quam cum penitus revelatam compereris, ita ejus agnitione gaudebis, ut licet stimulet de ante acto errore poenitentia, major tamen veniat de confessione gratulatio.



CAPUT XXXVII. Quae sit plenitudo legis, confessio credulitatis ad Deum.

APOLL.---Jam dudum voluntas quam expetis, prompta est: sed velut oppleta ruderibus fundamentorum loca, ita mentem dubietatibus emundari, [Col. 1106D] [e 1Kb] ignorantiam scientia oportuit imbui; ut patentem fidei aditum veterum purgatio firma prospiceret. Unde, quia occupatiori dudum plena legis non potuit [Col. 1107A] haerere revelatio, digestam in pauca nunc repete; ut, quam propemodum non recepturus audieram, examinatam multipliciter cum veneratione suscipiam.

ZACCH.---Repetam plane; et animae visceribus intimandam brevioribus eloquar verbis. Christianis fidei integritas, plenitudo justitiae est, id est Deum nosse, colere, timere, diligere; manu facta nec adorare nec colere, nec profanis immolatorum cibis vesci. Ecce jam non copiosae cruor hostiae aut odor polluti ignis exposcitur: enixe Deum colueris, si temet pro omnibus Deo dedas, duo ex omnibus praecipua tenturus praecepta, ut Deum plus quam te, sicut te autem hominem diligas; quia nec prodesse sibi ullus ex se tantum potest, quantum ille [Col. 1107B] vel omnibus in commune vel singulis: quid autem aequius quam ut sicut te hominem diligas, a quo te similiter diligi, si consolari exoptas? Sic praestare quemadmodum et cupere bona: certe non propter caducam brevissimi temporis voluptatem, spem beatissimae aeternitatis excludere, nec tueri praesentium vanitatem, ac fidem destruere futurorum; cum ex duobus conducibilius fore alterum clareat, non dicam sub Dei, sed cujuslibet honesti hominis arbitrio spem ponere, et propter electionem venientium praesentia spernere, quam ob praesentium transeuntem usum mansura praeterire.



CAPUT XXXVIII.

APOLL.---Dei unam esse et simplicem majestatem atque ab eo visibilia et invisibilia condita omnes [Col. 1107C] quidem sentiunt, [a 1Kb] et intelligere omnes possunt; plenam perinde legis ac promissorum illius fidem, [Col. 1108A] plenamque justitiae et merito divinae possibilitati subesse, resurrectionis effectu aeterno careat, qui non credit; quique te, Christe, Dei Filium et Deum manentem in homine diffitetur, nec redemptorem humani generis, evecto in coelos crucis triumpho, et confitetur et praedicat; qui retributorem sancti laboris, aut scelerum vindicem non sperat futurum; ille consortio diaboli gemens perpetuas eat exsul ad tenebras, et profundae noctis mersus horroribus flagrantis coeni volvatur incendiis.

Absit autem nunc mihi amplius quam de Deo rebusque illius sapere, et nisi ab illo edocta scire velle vel quaerere; tantum, ne ignorantiae vel tardae credulitatis culpam poena comitetur. [b 1Kb] Maculatae idolorum concidant sedes, et exsecrandae abominationis [Col. 1108B] templa vacuentur, ipsaque divinatio quae, ut video, a multifariis daemonum fraudibus vel dolosa vel falsa est, sub reverentia sanctae religionis intereat. Ego Deum Christum et salutis viam sequar, illum prae anima et cunctis visceribus diligens, in me hoc tantum amaturus quod ille dilexerit. Tu autem, qui divini in me muneris minister fuisti, ab auctore gratiam recepturus, trade, quaeso, plenitudinem fidei; trade interioris sacramenta mysterii, et caducam materiem celsioris spei innovatione perfunde; si quid enim creditis qui nostris tractatibus affuistis, ita animum verae lucis gaudia perfuderunt, ut Deum Christum ejusque pietatem, licet diu ignorasse poeniteat, aeternae tamen beatitudinis sperem esse, vel sero agnitum, [Col. 1108C] credidisse.



LIBER SECUNDUS.
[Col. 1107]


PRAEFATIO.

[Col. 1107D] Cum ad exercitium justitiae optima atque exoptabilis via sit pie vivere, et vitae ipsius rationem factorum et cognitionum [a 1Kb] observantia custodire; praecipui inter bona omnia studii est, aut Deo semper aut de Deo fideliter loqui, quodque in homine maximum est, linguae ac mentis officium Auctoris sui laudibus deputare, nec tamen ita fervore piae voluntatis attolli, ut in aliquo sentiendi ac profitendi modum subnixa fidei vota transcurrant, aut sacros divinae praedicationis terminos [b 1Kb] audentior licitis calcet ingressus. Non ergo fiducia, sed fide prompti, insinuationem primum [Col. 1108D] sanctae Trinitatis aggredimur; post in Judaeos, ac deinceps in haereticos plana expositione pergentes, etiam schismaticum Novatianorum detegemus errorem. Ita instructio ex multis collecta voluminibus breviarii vicem dabit, non omnia in singulis elaborans. Experti itaque rem inter personas melius agi, Zacchaeum nostrum Apolloniumque jam nostrum ad praedictos causarum gradus robustiore scientia deducemus, ut libelli superioris more, religionis nostrae aemuli praedamnentur; et is qui discendi accenditur studiis, Deo vivere cupiat ac vitiis interire. Nunc ergo inter praedictos leni collatione et proferentur omnia et probabuntur, ut congrua brevitate [Col. 1109A] monstretur quid recipi debeat, quid caveri; cum et fidelium credulitas coelestibus confirmetur exemplis, et profanorum perfidia suis vel maxime intellectibus destruatur.

APOLLONIUS.---Si quisquam, Zacchaee, referre, ut dignum est, gratiam Deo pro collatis in se ejus miseratione beneficiis, aut sermonibus sufficit, aut animo comprehendit: ego praecipue perfungi hoc munere debeo confessionis et mentis, qui illius aspiratione tuave doctrina tantis errorum laqueis evolutus, mortis vincla deposui, et terrenum exutus hominem, in spem coelestium gaudiorum Dei adoptione transivi; aeterni insuper sacrificii particeps factus, [a 1Kb] immo Deum sumendo pars ipsius, toto animi vigore et salutaria expetere debeo, et obliqua [Col. 1109B] destruere. Sed quoniam in retribuenda gratiarum vice, nec in hoc quidem sufficientes sumus quod intelligendo sentimus; haec solum retributionis penes impares via est, si largitor totius indulgentiae Deus, dignatione qua nostris cogitationibus interest, debentibus inspiciat votum, et pro effectu recipiat voluntatem. Quamlibet ergo ineffabilis laetitiae compos magna sim consecutus, major mihi tamen ignorantiae metus est ex quo aliquid esse coepit scientiae; grandisque animum cura sollicitat, si spiritualium conscius secretorum plenitudinis sacrae quantum audire farique liceat, aut ignarus aut trepidus deprehendar. Nam prima fidei in me praecepta concludens, Patris tantum ex quo sunt omnia, et Filii per quem facta sunt omnia, credulitatem simplicem [Col. 1109C] poposcisti; post autem ineuntis traditionem mysterii etiam sancti Spiritus mihi a te exacta confessio est, et tota in Trinitatem missa credulitas.



CAPUT I. Si sit tertia in religionis honore persona.

APOLL.--- [b 1Kb] Promissionis igitur memor, pande an sit tertia in religionis honore persona, vel si ex usu multiplicis reverentiae et non ex speciali appellatione nomen assumptum: quod si haec sapientiae coelestis occulta reseraveris, quidquid in susceptione advenientis fidei bene cessit consummatum notitia perfectiore roborabitur: consequens erit ut doctrinas quoque haereticorum et universas schismatum pravitates, quo vitari ocius possint, consultus expedias, si prius qualiter credi debeant jam concessa monstraveris.

[Col. 1109D] ZACCHAEEUS.---Semper quidem stipendiis militiae spiritalis accinctos velut sub imminentium exspectatione bellorum instructionis usu oportet institui, et otium detestari; sed a multis quae expetis et prolixe et sublimiter condita, velut novae eruditionis opus recusant, ac tam plane de omni dudum ambignitate [Col. 1110A] dissertum est, ut nunc non modo rudes in interpretationibus sensus, sed verba denique nisi inculcata non suppetant. Notissimum praeterea in qualibet editione fastidium est aut refricare jam cognita, aut clarioribus inserta monumentis suppresso auctore proferre; unde magis utrique nostrum fortasse conveniat exemplaria adire priscorum, ac de illustrium voluminibus hujusmodi haurire doctrinam: quia et tibi absque dubio conducibilius est perfecta ab eruditioribus discere, et mihi de maximis tutius reticere.



CAPUT II. Si Spiritus sanctus Deus sit.

APOLL.---Et ego credo aliquos super his, crescente fide nostra, latius disputasse, ac tantis annorum [Col. 1110B] temporumque curriculis spiritalium virorum ingenia, non silentio possessa, sed meritis. Verumtamen rudibus animis diffusa tardius innotescunt, et sensum prius onerant prolixa, quam doceant. Atque ideo excusatione cessante invidiae metum utilium fervor [c 1Kb] excludat, et indeptae quietis quam amplecteris gratiam inexsuperabilis fidei amor vincat; verecundiam proverbii veteris sententia sublevante. Quid enim dici a quoquam potest quod ante non dictum sit? Aut quae tam abstrusa in nostris rebus scientia est, quam usus non illustraverit praecedentum? Unde hoc primum de sancto Spiritu certus revela: Deus ne, an res aliqua Dei sit? et munus divinitatis, an plenitudo credendus? Probari autem testimoniis oportebit quidquid simpliciter [Col. 1110C] credituro fidei [d 1Kb] sacramenta dictaveris.

ZACCH.---Oneri licet expostulatio tua sit, et quoddam negotium tantae interrogationis nectat intentio, quia ardui operis res loquenda, et fide magis est intuenda quam verbis: tamen quoniam exigere ab humilibus magna non desinis, et recitandi opportunitatem dominicus fervor exsuscitat, quod fidei substantiam non depressam humo regere, id est, non inclusam cordis retinere secretis, sed notitiae cupientium prompta annumeratione mutuare, ac vice fenoris multiplicare praecipimur: ad expositionem ineffabilis majestatis trepidi, ad confessionem securi commissa auctori suo ora solvamus. Deus unus est, et quamlibet personis ac nominibus distincta sit Trinitas, a se tamen atque a sua aeternitate non [Col. 1110D] distat, sed manens ante saecula divinitas in Patre ac Filio et sancto Spiritu, vere ac proprie creditur una atque eadem, nec dividi nostris interpretationibus potest, nec rursum versa in unius personam Trinitate confundi. Sic ergo Spiritus sanctus, ut Pater ac Filius, Deus est. Neque in Trinitate unus, sed Trinitas unum est. Haec fides plena, haec nostra credulitas. [Col. 1111A] Idcirco Deos nec aestimari patimur nec vocari, sed Deum in praedictis personis ac nominibus confitemur. Inenarrabilis enim divinitas, non ut concludi aut apprehendi, vel vocabulis possit intra nomina personasque se praestitit: sed ut quod erat, esse et nosceretur, intelligentiam sui ex parte, quam capere humani sermonis angustiae praevalebant, credentibus dedit. Verum haec tibi non subtracta aestimes prius, sed non credita prius; quia ab idolorum multitudine veniens, etiam hic tibi praedicari deos putasses, nisi id quod plenitudo fidei continet traditionis exordia siluissent.



CAPUT III. Si Scripturis sanctis possit firmari haec elocutio.

APOLL.---Quantum intelligi datur, adest sperata [Col. 1111B] in interpretationibus fides, ac veritati ratio expositionis cohaeret; verumtamen sacris interlocutionibus eadem dicta firmari stabilitas purae credulitatis exposcit, et quoddam veritatis culmen cessantibus argumentis lectione constitui; quia videri incongruum potest, ita de Deo loqui, ut non magis illa quibus se idem insinuari voluit, proferantur. Qua de re ex multis quae enumerari ad praesens non posse arbitror, neque ut nunc enumerentur expostulo, qui interim doctrinae ordinem, non historiae corpus inquiro; perspicua quoque et pauca dicturus auctoritatem redde memoratis. Nam, sicut dixi, velut tenuiter jacta nutabunt, nisi humanis astructa sermonibus, divinis insuper fulciantur exemplis.

ZACCH.---Competenter exposcis, ut his potius [Col. 1111C] fides detur quae in testimonium sui Divinitas ipsa prolucuta est; et recte ex innumerabilibus pauca proferri; quoniam verae probatio majestatis, tametsi habet pluralitatem, pluralitate non indiget; credentique et pauca sufficiunt, quae increduli, etiam si in multis scrutentur, ignorant. Unde primum de veteris Testamenti libris, post etiam novi, sanctum Spiritum in substantia unius divinitatis agnosce, libro Genesis sic inchoante: In principio fecit Deus coelum et terram; terra autem erat invisibilis et incomposita; et Spiritus Dei ferebatur super aquas (Gen. I, 1, sec. LXX). Ille principium est, qui Judaeis, quis esset, [a 1Kb] interrogantibus dixit: Principium quod et loquor vobis (Joan. VIII, 25); unde ab eo et alio loco dictum est: In capite libri scriptum est de me (Ps. XXXIX, [Col. 1111D] 8; Hebr. X, 7.) Ferebatur autem Dei Spiritus super aquas, ut ex his viva omnia producturus ipse rudibus ignis proprii frmeota praestaret, qui nunc purificatis dona sanctificationis infundit. David perinde, Deo aspirante, testatur: Verbo Domini coeli firmati sunt et Spiritu oris ejus omnis virtus eorum (Ps. XXXII, 6). Vide quam plena sit brevitas, et quam clare in sacramentum unitatis recurrat; Patrem in Domino, in Verbi significatione Filium ponens sanctum Spiritum ex ore Altissimi nuncupavit. Et ne vocis editio reputaretur in Verbo, coelos per eum [Col. 1112A] edocet factos: ne flatus in Spiritu, virtutis in eo plenitudinem demonstravit. Nam ubi virtus, ibi necesse est et persona subsistens, ubi omnis, non ablata a duabus sed consummata signatur in tertia; non ut sola habeat quod in toto est, sed ne minus habeat quae in sola appellatione postrema est.

Iterum idem propheta Trinitatem, dum precatur, exponit: Cor mundum crea in me, Deus, et Spiritum rectum innova in visceribus meis. Ne projicias me a facie tua, et Spiritum sanctum tuum ne auferas a me. Redde mihi laetitiam salutaris tui, et Spiritu principali confirma me (Ps. L, 12-14). Principalis Spiritus Patris est, rectus est Filii, Sanctus vero cognominis sui adjectione distinguitur. Nec de vocabulorum adjectione movearis, quod principalis et rectus Spiritus [Col. 1112B] sanctus prophetica appellatione signatus est. Licet proprietas una sit in singulis, tamen quia Deus Spiritus est, ne personarum confusio nostris intellectibus fieret, nominibus est adjecta diversitas: qui enim sanctus, necessario rectus est; nec potest iterum rectus esse, nisi sanctus sit: principalis autem, quia ex eo unigenitus Filius, atque ab ipso Spiritus sanctus procedens; de quo Esaias sub persona Dei de Christo loquentis haec posuit: Ego locutus sum; et ego vocavi et adduxi eum, et prosperum iter ejus feci: accedite ad me et audite haec. Non in occulto ab initio locutus sum; cum fierent, illic eram: et nunc Dominus misit me, et Spiritus ejus (Isa. XLVIII, 15, 16). Angelus perinde ad Mariam sacrae nativitatis mysteria nuntians, paria de eodem sic [Col. 1112C] depromit: Spiritus Dei superveniet in te, et virtus Altissimi obumbrabit tibi (Luc. I, 35). Dominus postea, cum de vocatione gentium loqueretur, intra unum divinitatis nomen sanctum Spiritum praedicans, ait: Euntes nunc, docete omnes gentes, baptizantes eos in nomine Patris et Filii et Spiritus sancti (Matth. XXVIII, 19). Paulus similiter apostolus: Qui autem confirmat nos vobiscum Christus Dominus, et qui unxit nos Deus, et qui signavit nos et dedit pignus Spiritus in cordibus nostris (II Cor. I, 21, 22). Et iterum, dum coelestia Corinthiis precaretur, haec subdidit: Gratia Domini nostri Jesu Christi, et charitas Dei et communicatio Spiritus sancti cum omnibus vobis (II Cor. XIII, 13). Unde propositae veritatis memor, sententiarum multitudinem quae largissima suppetit, non requiras; [Col. 1112D] quoniam, sicut dixi, in paucis Deo credere consuetudo fidelium est; meminisse autem plurium, diligentiae magis per se proficientis, quam docentis, officium est.



CAPUT IV. Quid Judaeis respondendum sit.

APOLL.---Jam quidem simplex assertio fidem fecerat sanctum Spiritum vere ac proprie Deum credi; sed quia facilius est sermonibus praebere consensum, quam intellectum sensibus mutuari, firmiter oportuit examinare suscepta, ac voluntariam [Col. 1113A] confessionem coelestibus confirmare doctrinis. Nunc autem sectarum quae adversae nobis sunt pravitates retexens, a Judaeis, si videtur, ordire principia, cur indomabilis populus Deum ac Dei Filium abnuat Christum, creaturamque omnium Dominum in neutra velint nativitate subsistere, qui utique ante omnes quae nunc salvantur salvataeque sunt nationes, futurorum scientiam per legem prophetasque noscentes, quae erant pro mundi salute faciunda nescire nullatenus potuerunt, cum et Deum nossent et Dei eloquiis non carerent.

ZACCH.---Non fallitur aestimatio tua, Redemptoris nostri nativitatem, et quae secundum Deum et quae secundum hominem in uno eodemque nunc permanet, totis Scripturarum voluminibus contineri; aperteque Judaeis sacri adventus mysteria revelata, [Col. 1113B] quae intimare summatim ab animo non abesset, si in cunctis attentos sensus sequeretur ordo sermonum. Sed quoniam voluntas nobis intelligentiae simplicis, non pugnae contraria difficultas est, auditioni tuae satis sit libatis fastigiis totam lucem in parte luminis intueri, et utrumque brevi expositione percurrere. In libro itaque Genesis dum refertur conflagratio Sodomorum, unius quidem, ut semper, voluntatis, sed non unius personae actus ostenditur, Scriptura dicente: Et pluit Dominus a Domino de coelis (Gen. XXIX, 24). Moyses iterum Dei jussu in lapide constitutus cum posteriora illius cerneret, Trinitatis distinctionem in numero designavit dicens: Domine, Domine, Domine, misericors et miserator (Exod. XXXIV, 6). Per David autem loquentis ad Filium Dei [Col. 1113C] Patris haec verba sunt: Ex utero ante luciferum genui te (Ps. CIX, 3). Per Salomonem vero de se Filius ipse testatur: Cum pararet Dominus coelum, [a 1Kb] aderam illi. Cum secerneret suam sedem, et super ventos validos faceret nubes; cum confirmatos poneret fontes sub coelo: quando fortia faciebat fundamenta terrae, ego eram apud eum disponens, ego eram cui adgaudebat: quotidie jucundabar ante faciem ejus, cum laetaretur orbe perfecto (Prov. VIII, 27, 31, sec. LXX). Idem iterum dum de ejus ac Patris ambigit nomine, proprietatem verae nativitatis exponit dicens: Quod nomen ejus, vel quod nomen Filii ejus (Prov. XXX, 4)? Haec de Christo secundum divinitatem ad praesens dicta sufficiant.

Assumendi vero corporis fidem, Moyses primum [Col. 1113D] jussus hoc populo praedicare sic loquitur: In novissimis diebus Prophetam vobis excitabit Deus de fratribus vestris, sicut me: hunc audietis (Deut. XVIII, 15); et qui non audierit Prophetam illum, ego vindicabo, dicit Dominus (Ibid., 19). Quod testimonium a Salvatore firmatum est, cum in Evangelio eosdem Judaeos increpans dicit: Si crederetis Moysi, et mihi crederetis: de me enim ille scripsit (Joan. V, 46). Innumeris vero sub ejusdem Moysi persona trucem populum dum Jesum Nave Deus commendaret, admonuit [Col. 1114A] ut in cognomine terreni ducis, futuri et coelestis vocabulum nosceretur: ait enim Deus ad Moysen: Ecce hic Jesus qui assistit tibi: vide ne spernas illum, quia et ipse obtemperans tibi erit; et nomen meum est in illo (Exod. XXIII, 20, 21). Planissime denique per Jacob patriarcham veritas propheticae benedictionis impleta est, cum et dux et princeps, id est rex et sacerdos, usque ad ejus tempus Judaeis futurus verbis talibus intimatur: Non deficiet dux de femoribus Juda, et princeps ex Israel, donec veniat [b 1Kb] cui repositum est: et ipse est exspectatio gentium (Gen. XLIX, 10). Balaam perinde in Numeris eadem annuntiat, dicens: Orietur stella ex Jacob, et homo ex Israel exsurget (Num. XXIV, 17). Quod magi in Orientis partibus semper retinentes, primi ortum Salvatoris, inspecto sidere, nuntiarunt; et [Col. 1114B] quod olim per auctorem suae artis fuerat prophetatum, per ipsos cognita aeterni luminis inspectione completum est. Per Isaiam denique Deus loquitur: Ecce mitto in Sion lapidem electum angularem, pretiosum; et qui crediderit in illum, non confundetur (Isa. XXVIII, 16).

Hunc eumdem ex Virgine nasciturum idem propheta sic memorat: Ecce Virgo concipiet et pariet filium, et vocabunt nomen ejus Emmanuel; quod est interpretatum: Nobiscum Deus (Isa. VII, 14; Matth. I, 23). Sub verbis iterum eorumdem Judaeorum in futuro judicio gementium, cum Christum in Patris majestate conspicient, haec deprompsit: Non est Deus praeter te: tu enim es Deus; et nesciebamus (Isa. XLV, 14). Hieremias autem fidelis populi vocibus haec [Col. 1114C] exponit: Hic est Deus noster et non deputabitur alius absque illo: qui invenit omnem viam prudentiae, et dedit eam Jacob puero suo et Israel dilecto suo: post haec in terris visus est, et cum hominibus conversatus est (Baruch. III, 36-38). Micheas vero etiam locum in quo erat oriundus ita prodidit: Et tu, Bethleem, domus illius Ephrata, numquid exigua es, ut constituaris in millibus Juda? Ex te enim mihi [c 1Kb] prodiet qui sit Princeps in Israel; et processiones ejus a principio saeculi (Mich. V, 2). Innumera praeterea leguntur et suppetunt, quae mysterium nativitatis utriusque in Deo Christo apertissime docent; sed confutari perditos ac rebelles suorum tantum auctoritatibus ratio est: et sicut jam admonui, interrogationi potius tuae quam renitentium intentioni respondere propositum: [Col. 1114D] habere enim prolixitatum necessitatem ratio certaminum potest; expleri brevibus aequum est studia consulentium.



CAPUT V. Si et in aliis seducantur Judaei, praeter id quod Dei Filium non credunt.

APOLL.---Dubium non est his testimoniis nequaquam subtrahi fidem posse, atque ejusmodi probationes ne ab ipsis quidem Judaeis, nisi insanire plus malunt, aequanimiter improbandas; praecipue cum [Col. 1115A] ex eorumdem voluminibus intimatae adeo clara integritate perluceant, ut etiamsi sine assertore percenseas, ipsa se comprobent. Verumtamen quibus iidem Judaei in diversum agantur exemplis, fieri certior cuperem, nec solum rectis sed contrariis pariter edoceri; quoniam illa demum consummata dici doctrinae veritas potest, quae errantibus non solum in quo corrigi possunt, verum etiam in quo per semet depravantur ostendit.

ZACCH.---Inculcatum tibi saepissime retines, unum Deum esse, hoc est unam Trinitatis divinitatem, et in hujus vocabuli appellatione significationem unius substantiae, non unius esse personae: sed illis hinc error occasioque perfidiae est, quod sibi in Horeb monte Dei vocibus haec dicantur: Audi, Israel, [Col. 1115B] Dominus Deus tuus, Deus unus est (Deut. VI, 4). Et iterum: Ego Deus, et praeter me Deus non est (Ibid., 32, 39). Et tertio: Ego Deus, et non demutor (Malach. III, 6); gloriam meam alteri non dabo (Isa. XLII, 8). Non utique nulli, sed non alteri; id est, huic tantum dabo per quem vobis ab initio amissam immortalitatem in melius reparari in praedestinatione constitui: demutari autem vere non potest, qui dispendium augmentumque non recipit. Cum vere alia Divinitas non sit, necesse est ut Deus alius non dicatur. Hoc tamen Judaeis de unitate Divinitatis non tamquam nescientibus dictum est, sed ad idola transgressuris praedictum, ne deos scilicet aut interpretarentur aut colerent, qui unum in [a 1Kb] substantia et majestate cognoscerent. Illud praeterea clarum est, cum Deus de [Col. 1115C] mundi et hominis creatione disponeret, sacramentum Trinitatis ostensum, Scriptura dicente: Et dixit Deus: Faciamus hominem ad imaginem et similitudinem nostram (Gen. I, 26). Cum dicit nostram, prodit utique non unius; cum vero ad imaginem et similitudinem profert, aequalitatem distinctionis insinuat, ut in eodem opere sit Trinitatis aperta cognitio, in qua nec pluritas cassa est, nec similitudo dissentiens, dum et consequentia sic traduntur: Et dixit Deus: Fiat: et, Fecit Deus: et, Benedixit Deus. Deus ergo Pater facienda denuntiat, Filius perficit dicta, Spiritus sanctus benedictione confirmat: et necesse est, ut creationis totius auctor Deus unus sit, tametsi est enuntiantis sermo Faciamus: quam fidei rationem antiqua denique per Moysen benedictio pandit et [Col. 1115D] comprobat, qua benedicere populum sacramento trinae invocationis jubetur; ait enim Deus ad Moysen: Sic benedices populum meum, ut et ego benedicam illos: Benedicat te Dominus et custodiat te: et illuminet Dominus faciem suam super te, et misereatur tui: attollat Dominus faciem suam super te, et det tibi [Col. 1116A] pacem (Num. VI, 23). Unde intelligis non interesse indissociabilis atque indemutabilis Dei, si non ad omnes sententiarum proprietates humanae efficientiae verba conspirent; cum evidenti fidelium intellectui sit relictum, ut quod creari a Deo vel effici dicitur, agi et effici semper a Trinitate credatur.



CAPUT VI. Si Dominicae passionis sacramenta prophetarum oraculis sunt praedicta.

APOLL.---Specialibus documentis Christi nativitas in Deo et homine monstrata est, atque indubitanter apparuit Spiritum sanctum in eadem substantia permanentem sacramentum perfectae Trinitatis implere. Unde nunc eadem, si suppetit, Scripturarum editione confirma, utrum et Dominicae crucis praedicta [Col. 1116B] sit passio, vel si in aliquo legis veteris corpore venerandae mortis indicia praenotantur; ut sollicitudine parumper indulta, hanc denique sacri operis partem ordo coeptae eruditionis illustret, quam dudum simplicis traditionis informatio revelavit.

ZACCH.---Est plane omnium Scripturarum non solum de passione, verum etiam de resurrectione coelique conscensu aperta praedicatio, atque in nobis Dei regnum a Christi passione coepturum praescia prophetarum ora cecinerunt. David prae caeteris sic loquente: Dicite in gentibus, Deus regnavit a ligno (Ps. XCV, 10). Non quod non semper a conditione nostra sub Dei imperio fuerimus; sed quamdiu ab ejus cultu ac voluntate dissensimus, aestimati sumus alieni. Unde et Moyses praedictum populum prophetice [Col. 1116C] increpat dicens: Erit pendens vita tua ante oculos tuos, et timebis die ac nocte, et non credes vitae tuae (Deut. XXVIII, 66). De quo et in Numeris ita scriptum est: Non quasi homo Deus suspenditur, nec quasi filius hominis minas patitur (Num. XXIII, 19). Vere enim in ea exprobratione quod se Dei Filium diceret, cuncta perpessus est, et non ut homo [b 1Kb] datus est morti, quem non a crimine crux recepit. Per Amos vero prophetam Spiritus loquitur die media. sicut factum est in passione illius, noctem futuram; ait enim: Et erit in die illa, dicit Dominus, occidet sol meridie, [c 1Kb] et dies lucis obtenebrabitur super terram (Amos VIII, 9). Et Hieremias: Exterrita est quae parit, et timuit anima ejus. Subiit sol, cum adhuc medius dies esset, et confusa est (Jerem. XV, 9). Sub verbis [Col. 1116D] autem ipsius Domini, etiam tormentorum atque illusionis injuriam Esaias apertissime declaravit dicens: Dorsum meum posui ad flagella, et maxillas meas ad palmas, et faciem meam non averti a foeditate sputorum (Isa. L, 6). Hinc et per David ante praedixerat: Foderunt manus meas et pedes meos, et dinumeraverunt [Col. 1117A] universa ossa mea. Ipsi vero consideraverunt et conspexerunt me. Diviserunt sibi vestimenta mea, et super vestem meam miserunt sortem (Ps. XXI, 17). Nota omnibus causa est, a militibus qui eum cruci dederant, vestem illius fuisse divisam, et unum ex omnibus vestimentis [a 1Kb] esse ante judicium sorte trancriptum. Aceti similiter et fellis admixtio quam iidem Judaei pendenti in cruce Domino dederunt, per David longe ante praedicta est, sic loquentem: Dederunt mihi in escam fel, et in siti mea potaverunt me aceto (Ps. LXVIII, 22). Ita et per Zachariam de vulnerum acerbitate conquestus est dicens: Intuebuntur in me, quem transfixerunt (Zach. XII, 10). Lancea enim latus illius penetrantes; quia frangere os jam defuncto saevientibus non licebat, quod olim Moysi dictum [Col. 1117B] fuerat impleverunt; ait enim Dominus ad Moysem: Accipient agnum maturum anniculum ab agnis et haedis, et occidet eum omnis multitudo synagogae ad vesperum, et munducabunt ea nocte; et os non frangetis ex eo (Exod. XII, 3 et seq.). Latrones denique suspensioni ejus esse jungendos Spiritus prophetavit, dicens: Et deputabitur cum iniquis (Isa. LIII, 12). De pactione vero infelicis Judae, qui unus ex apostolis fuit, et Salvatorem acceptis triginta argenteis tradidit, adeo Scriptura non tacuit, ut modum quoque pecuniae designaret, ait enim: Et fecerunt pretium appreciati triginta argenteos (Zacch. XI, 13). His testimoniis passionem probasse sufficiat.

Nunc vero resurrectionem sub ipsius Salvatoris verbis ad Patrem loquentis agnosce, David plenissime [Col. 1117C] perdocente: Non derelinques animam meam in inferno, nec dabis sanctum tuum videre corruptionem (Ps. XV, 10). Dicere hoc de se praedictus propheta non potuit, qui usque ad communis resurrectionis diem, in ea qua est patribus additus corruptione, durabit. Per Esaiam similiter: Nunc resurgam, nunc glorificabor, nunc exaltabor, nunc videbitis, nunc erubescetis (Isa. XXXIII, 10). Vere autem de Salvatore praemonitum praestita inferis bidui mora, et post ascensus consequens prodit, quo corpus sponte depositum, sponte iterum propria resumens evexit. Hunc enim dierum post resurrectionem illius numerum Osee propheta apertius indicavit dicens: Vivificavit nos Deus die tertio, post biduum resurgemus (Osee VI, 3). Esaias vero totam passionis ascensusque [Col. 1117D] indicans fidem, haec in praedicatione sua posuit: Tamquam ovis ad occisionem ductus est, et sicut agnus coram tondente se sine voce sic non aperuit os suum. In humilitate judicium ejus sublatum est. Generationem autem illius quis enarrabit? Quoniam tolletur a terra vita ejus (Isa. LIII, 7, 8). David perinde sub verbis Dei Patris ad Filium proloquentis, non solum ascensum, sed et judicium praedicavit, dicens: Dixit [Col. 1118A] Dominus Domino meo: Sede a dextris meis, donec ponam inimicos tuos scabellum pedum tuorum (Ps. CIX, 1). Cum igitur, testante propheta, Dominus ad Dominum sit locutus; cui dubium est, quod Filio Pater in gloriam divinitatis ex homine transeunti, coelestis judicii potentiam ac vim exercendae majestatis insinuet, sicut ipse in Evangelio de hoc eodem loco dicit, nulli umquam Angelorum aut hominum dictum fuisse, ut ad Dei Patris dexteram sedens subjectos pedibus nominis sui calcaret inimicos? Hunc sibi Zacharias astruens demonstratum, sic locutus est: Et ostendit mihi Dominus Jesum sacerdotem illum magnum stantem ante faciem Angeli Domini; et diabolus stabat ad dexteram ejus adversari ei. Et dixit Dominus ad diabolum: Increpet Dominus [Col. 1118B] in te, diabole, increpet Dominus in te, qui elegit Hierusalem. Nonne hic titio extractus ex igni est (Zach. III, 1, 2)? Id est, numquid non peracta jam passio est, et, hominis fragilitate deposita, potestas Christo sempiterna successit? Daniel quoque paria de eodem proferens ait: Videbam: ecce in nubibus coeli quasi filius hominis venit usque ad Veterem dierum: qui assistebant obtulerunt eum, et data est ei potestas regia, et omnis terra, et genus, et omnis claritas servient: et potestas ejus potestas aeterna, quae non auferetur; et regnum illius non corrumpetur (Dan. VII, 13, 14). Haec itaque Judaei audiunt et recensent: noverunt ista, nec tamen credunt Christum, quem a patribus abjuratum non nesciunt: sed nescire se simulant, dum ita semper etiam in eadem quam praeferunt [Col. 1118C] lege vixerunt, ut id quod labiis faterentur, corde simul et opere denegarent.



CAPUT VII. Cur antiquae legis portio sit recisa, vel quae volumina observantiam justitiae tradiderint [b 1Kb] .

APOLL.---Satis abundeque monstratum est, resurrectionem dominicam ascensumque coelestem divinis testimoniis elucere, et ista omnia spiritualibus fulgere documentis; ut etiam si admissi facinoris aliqua possint ignorantiae excusatione defendi, damnari praesentium incredulitatem veritas latius diffusa compelleret: quia auctoritatem coelestium statutorum actus denuntiatae humilitatis implevit, et subcrescentium docet credulitas populorum. Pande nunc itaque cur legis veteris portio sit recisa, vel quae [Col. 1118D] antiquandorum priorum voluminum causa formam observantiae justioris invexerit; cum et idem utrorumque sit conditor, et eidem divinae majestatis substantiam possidenti nec voluntas in ratione dissentiat, et in praescientia aeternitas obsecundet.

ZACCH.---Fidelis ac vera professio est, utraque unius Dei censere praecepta, et per Moysen traditam legem non abrogatam per Christum, sed impletam [Col. 1119A] fateri, ipso in Evangeliis sic protestante: Non veni legem solvere, sed adimplere (Matth. V, 17). Olim enim evangelicae praedicationis promissa lex fuerat, Deo per Esaiam sic loquente: Lex ex Sion prodiet, et verbum Domini ex Hierusalem (Isa. II, 3). Id est, consummata justitiae fideique doctrina per Christum, in Ecclesia dignoscetur. Et iterum Michaeas: Lex ex Sion prodiet, et sermo Domini ab Hierusalem: et judicabit inter plurimos populos, et revincet et deteget validas nationes (Mich. IV, 2, 3). Alioquin veteri lege jam tradita, quae alia nisi Evangeliorum nuntiabatur addenda? De qua per Hieremiam similiter est locutus: Ecce dies veniunt, et consummabo supra domum Israel et domum Juda testamentum novum. Non secundum testamentum quod disposui patribus eorum, cum [Col. 1119B] apprehendi manus eorum, ut educerem eos de terra Aegypti (Jerem. XXXI, 32). Id est mitiorem in Evangeliis ordinabo, illaque cessabunt, de quibus scriptum est: Dedi illis praecepta non bona, in quibus non justificabuntur in eis (Ezech. XX, 25); sed qui fecerit ea, vivet in illis (Gal. III, 12). Quaedam ergo in lege idcirco severius sunt statuta, ut rebellem populum atque assueta gentilitate lascivum potius humiliarent, quam [a 1Kb] attolli justificatura permitterent; et velut quadam custodia disciplinae praesentis poenae terrore cohiberent, quos adhuc longe a saeculi fine degentes, servare judicii interminatio tarda non posset. Hinc illud est: Oculum pro oculo, dentem pro dente (Lev. XXIV, 20): Ne manducaveritis, ne contigeritis (Lev. XI, 8). Hinc mensium observatio definita, neomeniarumque [Col. 1119C] festivitas: hinc statutum sabbati iter, ac pene totis humanorum actuum rebus otio interclusa libertas. Sacrari vero pecudum atque alitum victimas prima ratio consuetae abominationis exegit; quia arceri ab iisdem repente non poterant, consultius fuit paulatim abolenda respuere, quam statim inhibenda punire.

Haec autem alia et evidens ratio est, quod licet gentilium ritu hostias immolabant, Deo tamen docebantur offerre, quod praestare idolis ante consueverant, et multiplicis sacrificii actibus occupatis ne cogitare quidem de transgressione spatium aut [b 1Kb] occasio praebebatur; cum et quod desiderare possent, non auferebatur, semperque supererat quod explere devotionis intentio non valeret. Denique mox [Col. 1119D] audiunt prophetam: Quo mihi multitudinem sacrificiorum vestrorum, dicit Dominus? plenus sum. Holocautomata arietum, et adipem agnorum, et sanguinem hircorum et taurorum nolo: nec sic veniatis ante conspectum meum. Quis enim exquisivit ista de manibus vestris? Calcare regiam meam non apponetis. Si attuleritis similaginem, vanum est: incensum, abominatio est mihi. Neomenias vestras et sabbata et diem [Col. 1120A] magnum non sustineo. Jejunium et dies festos odit anima mea. Facti estis mihi in abundantiam. Non dimittam peccata vestra (Isa. I, 11, 15). Id est, non his piaculis crimina vestra purganda sunt; sed quid esset in nostro baptismate purificationis futurum prophetice demonstravit dicens: Lavamini, mundi estote (Ibid., 16). Id est, cum illius visitationis tempus advenerit, spiritalis lavacri sacramenta sectamini: Et si fuerint delicta vestra ut phoenicium, ut nivem dealbabo ea; si autem ut coccum, ut lanam candidam efficiam (Ibid., 18). In phoenicio obscuritas peccatorum, in cocco mens cruenta designatur. Talibus ergo per Christum denuntiata mutatio in melius versa est, ac pro obsoletis pecudum atque alitum victimis coeleste fidelium munus pura oblatione [Col. 1120B] celebratur, et contra omnes insidias infestantis inimici spiritalis sacrificii admixtione munimur; et illud in assumptum hominem Dei Patris completur edictum: Tu es Sacerdos in aeternum secundum ordinem Melchisedech (Ps. CIX, 4). Ubi ergo Evangeliorum tempus illuxit, solvit continuo gratia quos legis servitus retinebat, sacroque Domini ore praedicatum est: Venite ad me omnes qui laboratis et onerati estis, et invenietis requiem animabus vestris. Tollite jugum meum super vos, et discite a me quia mitis sum et humilis corde: jugum enim meum suave est, et onus meum leve (Matth. XI, 28, 30). Ne autem praedictarum vindictarum rigor maneret, et medelam salutaris poenitentiae incumbens reatui exitus raperet, sequestrari judicio plectenda constituit, in Evangelio [Col. 1120C] Dominus ita praedicans: Mihi vindictam, et ego retribuam (Rom. XII, 19): quoniam nisi emendatio justa successerit, nemo rectius vindicat, quam qui in admissi probatione non fallitur.

Sic itaque et sabbati abolitus torpor est, atque a bono opere nullum fidelibus tempus exclusum; ipso in Evangeliis sic loquente: Quia licet sabbatis bene facere (Matth. XII, 12). Et, quia Filius hominis Dominus sabbati est (Ibid., 8). Edendi praeterea quae conveniant, facultas est attributa; quoniam, ut ipse testatus est: Non coinquinant hominem quae in os ingrediuntur: sed ea quae de ore exeunt (Ibid., 15, 11). Ita haec omnia quae cruciatui rebellibus erant, indulta per Christum libertate solvuntur; paucisque [c 1Kb] a superstitione cessantibus, quae vere justitiam [Col. 1120D] merentur adjecta sunt: atque ideo inter exordia et plenitudinem fidei lex media subrepsit, quae feras Judaeorum mentes talium sanctionum difficultate confringeret, et venturae indulgentiae gratiam suscipi facilius persuaderet, quam diuturnae absolutio servitutis et exoptata olim libertas amabiliorem etiam incredulis reddidisset.



CAPUT VIII. Quae sit Judaeis in circumcisione justitia.
[Col. 1121A]

APOLL.---Non immerito in hujus causae interrogatione prospexeram aliquod divinae providentiae fuisse consilium, ut haec rudis populi permissa primordiis velut profutura ac placita juberentur, quae aboleri postmodum conveniret. Quid, rogo, in circumcisione hisdem Judaeis sanctificationis aut meriti est, quod ea sibi etiam nunc in vicem baptismatis blandiuntur, quam in signaculum tantum electae sobolis constitutam praecedentis libelli tenore signaveras? Et procul dubio clarum est eos justitiae praemiis carituros, si in hac tantum corporis imminutione fidentes, totius spei documenta componant, quos, rejecta carnis injuria, gaudere potius incruentis [Col. 1121B] sancti Spiritus muneribus oportebat.

ZACCH.---Recte recolis prioris libelli hujusmodi expositionem fuisse, in circumcisione carnali signaculum fidei, non statum fuisse justitiae, Scriptura memorante: Et dixit Deus ad Abraham: Hoc testamentum meum servabis inter me et vos; tu et semen tuum tecum. Circumcidetur omne vestrum masculinum, et circumcidetis carnem praeputii vestri. Et erit in signum testamenti inter me et vos (Gen. XVII, 10, 11). Hanc usque ad Christum [a 1Kb] carnaliter custoditam Jesu Nave actus subsequens probat, qui post excessum eremi in qua iidem Judaei quadraginta vixerant annis, nec quisquam huic fuerat subjectus injuriae, quia in solitudine permixtio extraneorum non erat populorum, plebem signare praecipitur, atque indicto [Col. 1121C] patribus more, Jordanem transituris cognitionem avitae credulitatis imponere, Scriptura dicente: Et ait Dominus ad Jesum Nave: Fac tibi cultellos petrinos, et sedens circumcides secundo filios Israel (Jos. V, 2). Istud quidem et secundum litteram contigit: sed in nos magis prophetica interpretatione porrectum est. Jesus enim ille, sed vocabulo tantum, noster et facto, Angelo ad Pastores in Evangeliis nuntiante: Natus est, inquit, vobis hodie Salvator (Luc. II, 11), quem vocabitis Jesum: ipse enim salvum faciet populum suum a peccatis eorum (Matth. I, 21). In secundis autem filiis gentium intelligitur populus, et in abscisionibus petrinis evangelicae conveniunt disciplinae. Unde Moyses primum talia prophetavit dicens: In novissimis diebus circumcidet Deus cor vestrum, [Col. 1121D] et cor [b 1Kb] similis populi tui ad amandum Deum vestrum (Deut. XXX, 6). Hieremias perinde non carnem circumcidendam, sed corda denuntiat dicens: Circumcidite vos Deo vestro; sed et circumcidite praeputium cordis vestri (Jerem. IV, 4).

[Col. 1122A] Dominus autem in Evangelio principi Judaeorum evidentissime protestatur, nullum penitus sine lavacro spiritalis aquae posse salvari, aut possessionem regni illius adepturum; ait enim: Amen, amen dico tibi: Nisi quis renatus fuerit ex aqua et Spiritu sancto, non videbit regnum Dei (Joan. III, 5). De quo tamen per Esaiam ante praedixerat: Nolite priora meminisse, et antiqua nolite recordari. Ecce nova facio, quae nunc orientur: et cognoscetis ea; et faciam in deserto viam, et flumina in loco inaquoso, adaquare genus meum electum, et plebem meam quam acquisivi, ut virtutes meas exponeret (Isa. XLIII, 18-21). Et iterum: Si sitierint per desertum, adducet illis aquam de petra; findetur petra et fluet aqua, et bibet plebs mea (Num. XX, 8). Et tertio: Flumina de ventre ejus fluent aquae [Col. 1122B] vivae (Joan. VII, 38). Itaque secundum Apostolum, Circumcisio nihil est, et praeputium nihil est, sed observatio mandatorum Dei (I Cor. VII, 29). Quae in fide evangelicae credulitatis impleta; gratiaque baptismatis, [c 1Kb] non nunc etiam sicut ante aut populum signat aut sexum: sed injuriam carnis in signaculum spiritale convertens, nec sexum excipit, nec gentem secernit; atque in se omnes aequaliter salvans praeputium in vitiis reputat, et circumcisionem tradit in moribus; quia id quod verae sanctificationis est, in fide dignoscitur; quod manifestae fidei, operibus justitiae non injuriae corporis deputatur.



CAPUT IX. Cur patriarchis licuit habere in conjugio plures.

[Col. 1122C] APOLL.---Hujus quoque dispensationis sicut acceperam certa probatio est, et Judaeorum vana praesumptio, qui reputandum sibi pro munere baptismatis credunt, quod pro temporis ratione praeceptum, [d 1Kb] non statum fidei, sed notitiam generis custodivit. Quid patriarchis justitiae merita retinentibus, quam ob causam habere in conjugio conventuque plures licuit? Nec in peccatum, [e 1Kb] Deo utique sciente, reputatum est, quod nunc ita inhibetur et plectitur, ut non solum Dei dignum aestimetur offensa, sed ultione hominum aequissimum judicetur.

ZACCH.---Multiplex quidem apud plures licentiae istius causa est, sed haec praecipua fuisse credenda; ut perfectionis ordine sequestrato, Dei primum credulitas [Col. 1122D] fundaretur; et fidem potius stabilire contendens lex illata non tolleret, quod fieri velut innoxium reperisset eaque tantum signarentur illicita, quae vere mortalia credebantur. Inde Abrahae fides pro justitia reputata est, et devotio cessit ad merita, [Col. 1123A] Scriptura dicente: Credidit Abraham Deo, et reputatum est illi ad justitiam (Rom. IV, 3). Deinde quod plebem exiguam Divinitas fovens, gaudere voluit successionibus numerosis, ut prae caeteris [a 1Kb] augeretur quam prae caeteris diligebat, et maledictum legis effugeret, qui semen in sobole substitisset. Sed excusatio cunctis ista communis est, et non paucorum causa, sed populi; patriarchis vero extrinsecus aestimatur; nam promissum ex semine suo Christum dum sibi quisque crederet proventurum, et oriundum adhuc absque semine non legissent, tantae sobolis amore ferventes conjugia adiere multarum, infirmissimum judicantes uni tantum matrimonio spem sublimissimi germinis deputare. His enim Dei verbis Abrahae primum ejus facta promissio est: [Col. 1123B] In semine tuo benedicentur omnes gentes (Gen. XXII, 18). Pari propemodum patriarcha Jacob honoratur eloquio, Domino ad eum loquente: Ego sum Deus tuus: cresce et reple gentes, et Ecclesiae gentium erunt de te: reges de lumbo tuo exhibunt; et terram quam dedi Abrahae et Isaac, tibi dabo eam et semini tuo post te (Gen. XXXV, 11, 12). David autem in spiritu planius sibi haec promissa commemorat dicens: Juravit Dominus David, et non poenitebit eum; de fructu ventris tui ponam super sedem tuam (Ps. CXXXI, 11). Similis per Esaiam promissionis istius ordo servatus est; ait enim: Exiet virga de radice Jesse, et flos de radice ejus ascendet (Is. XI, 1), in ipso gentes sperabunt (Ibid. 10). In virga Mariae venerabilis monstratur integritas; in odore floris et gratia signatus est [Col. 1123C] Christus, ipso in Canticorum Canticis hoc docente: Ego sum flos campi, et lilium convallium (Cant. II, 1). Ergo haec avidorum vota simplicia, Domino per Esaiam loquente, mollita sunt, dum in salutem humani generis per occasionem signi virginalis partus ostenditur, propheta ad Achaz promissionem muneris istius sic loquente: Ecce dabit Dominus signum. Virgo concipiet [b 1Kb] et pariet filium (Is. VII, 14). Ecce tertia.

Prima ergo est causa, quod non vetitis simpliciter sunt abusi, missisque in numerosam sobolem studiis [c 1Kb] augeri insipientem populum Divinitas voluit. Haec denique insuper juncta, quod ex genere suo Christum promissum tamdiu sibi eventurum accessione multiplicis matrimonii incauta sanctorum desideria [Col. 1123D] putaverunt, donec ex virgine nasciturum praedicatio continentiae jam vicina revelaret, et idem sensim salutis nostrae reparator et conditor crescente justitia impleturus afferret quod olim per dispensationem immaturi temporis distulisset.



CAPUT X. Quae gentium offensae; cur Judaeis, quibus prius Lex data est, abjectis, gentes quotidie amplectitur Deus, edocet.
[Col. 1124A]

APOLL.---Quantum reor, et patere omnium intellectibus credo, a cunctis saevioris concupiscentiae suspicionibus sanctorum simplicitas absoluta est; praecipue cum explorator mentium Deus praerogativam justitiae talibus non dedisset, si id quod prohibitum pro dispensatione non fuerat, praesumptum injuria comprobasset. Sed exactis, ut jam videtur, causis, interrogatio inopina subrepit, quae fuerit gentium specialis offensa, quae tot saeculis ac temporibus abjectas a Dei informatione repulerit, et nunc spe aeternorum munerum provocatas amplectatur ac doceat, [Col. 1124B] Judaeis penitus a gratia Dei pulsis, quibus et in legis susceptione usus anterior, et in electione sors prima est.

ZACCH.---Nullum a principio credentium Deus repulit, nec prius creatori suo displicuere gentes, quam beneficiorum illius et suae conditionis oblitae pro ejus reverentia vel honore insensibiles colerent creaturas, ac simulacra hominum et pecudum venerantes, his merito similes redderentur, quae sibi, cum potiores a Deo facti essent, praetulerunt; Scriptura memorante: Simulacra gentium, argentum et aurum, opera manuum hominum (Ps. CXIII, 4). Similes eis fiant qui faciunt ea, et omnes qui confidunt in eis (Ibid., 8). Similiter et Salomon: Homo fecit eos, et qui spiritum mutuatus est, finxit illos. [Col. 1124C] Nemo autem hominum similem sibi poterit Deum fingere; cum sit mortalis, mortuum fingit manibus iniquis: melior est ipse his quos colit; quoniam ipse vixit, illi vero numquam (Sap. XV, 16, 17). Et iterum: Attendentes opera, non noverunt quis esset artifex; sed aut ignem, aut spiritum, aut aerem, aut gyrum stellarum, aut nimiam aquam, aut solem, aut lunam rectores orbis terrarum deos putaverunt (Sap. XIII, 1, 2). Cum ergo totius spei fiduciam, neglecto Creatore, in talibus collocassent, mercedem proprii operis perceperunt, ut sua sponte in omne immunditiarum genus ruentes alienae ab informatione Dei fierent, quae solis vitiis serviebant, demersaeque criminibus non prius viam adipiscendae immortalitatis agnoscerent, quam mediatori Dei et hominum credidissent: [Col. 1124D] unde in Deuteronomio scriptum est, Synagogae Ecclesiam ex gentibus praeferendam: Eritis, inquit, gentes in caput: incredulus autem populus in caudam (Deut. XXVIII, 44).

Judaeis autem quamdiu fides et justitia viguit, Dei quoque ab his dilectio non recessit, ipso per Esaiam in Canticis protestante: Cantabo nunc dilecto canticum dilectae vineae meae (Is. V, 2). Querela in Cantico, dilectus in Christo est: vinea. synagoga: hoc enim [Col. 1125A] et in consequentibus ait: Et nunc homo Juda, et qui inhabitatis Hierusalem, judicate inter me et vineam meam: quid faciam vineae meae quod adhuc non fecerim ei (Ibid. 3, 4)? Vinea enim Domini sabaoth, domus Israel est (Ibid., 7). Homo Juda, Salvator ut supra: hi autem qui habitant Hierusalem, [a 1Kb] quorum pes in Ecclesiae fide currit. Itaque inter se ac populum Judaeorum velut pari conditione Dominus hortatur agnosci. Quid ei adhuc mirabilium ac beneficiorum praestare possit, quod ante non factum sit: cui ex Aegypto gravissimae liberatio servitutis, et absolutae a cophino manus; cui innumera in Pharaonem atque omnes Aegyptios signa, sicut in columna nubis et luminis die ac nocte visibile praeviae divinitatis auxilium, et a persequentium impenetrabilis [Col. 1125B] discretio tenebrarum? Inaudita praeterea pelagi fuga, et contra insistentium violentiam defensio praeliantis elementi; manna in eremo, et sine decoris ac vestium detrimento diuturnae usus aetatis: expulsio perinde gentium vi ac numero [b 1Kb] imparibus praestita, atque in possessionem affluentis terrae haereditas constituta. Quid objurgatio saepe incruenta peccantibus, et abolita paucorum animadversione transgressio, remissae peccantium neces, ac pene in abusionem donantis redacta assiduitas lenitatis?

Tantis igitur debacchantis perfidiae malis quid adjici [c 1Kb] potius potuit in medelam, quam ut in remedia pereuntium ex utriusque et sancti Spiritus voluntate Dei Filius mitteretur, qui fragilitatis nostrae materiam dignatus assumere totum in Deo susciperet [Col. 1125C] hominem, ut et totum si crederet, in sua adoptione salvaret? Sed restabat incredulis, ut in illos eorumque nunc posteros sententia compleretur: Oculis videant et non videant: corde intelligant et non intelligant; auribus audiant et non audiant; ne quando convertantur, et sanem illos, dicit Dominus (Isa. VI, 10). Et iterum: Vae genti peccatrici, populo pleno peccatis, filiis scelestis (Isa. I, 4). Et tertio: Derelinquetur filia Sion ut tabernaculum in vinea, et sicut casa custodiaria in cucumerario, et sicut civitas quae expugnatur (Ibid. 8). Quae a se olim per prophetam dicta confirmans, in Evangelio Dominus approbavit dicens: Hierusalem, Hierusalem, quae occidis prophetas, et lapidas missos ad te; quoties volui congregare filios tuos sicut gallina congregat pullos suos [Col. 1125D] sub alas suas, et noluisti? Ecce relinquetur vobis domus vestra deserta (Matth. XXIII, 37, 38). Id est quae Dei erat habitatio ante, nunc daemonum est: quia quidquid religio vera deseruerit, superstitio profana sibi vindicat.

Ubi ergo Judaeorum perditio in Christi internecione completa est, credulitati gentium fides patuit promissorum: et sicut ab initio non generis dignitati, [Col. 1126A] sed meritis fidei salus magna promissa est, Domino sic docente cum se iidem Judaei pro potius fidei probatione Abrahae filios esse jactarent: Vos, inquit, de diabolo patre nati estis, et opera illius facitis (Joan. VIII, 44). Si enim Abrahae filii essetis, opera illius faceretis (Ibid. 39); id est, fides in vobis similis appareret: et sicut ille in omni humanae haesitationis difficultate mihi credidit, pari et vos mansuetudine crederetis. Hanc tamen eorum cordis duritiam manere quidem pro sui miseratione Divinitas non vult, sed existere pro eorum incredulitate permisit, ac secundum Apostolum: Ex parte in Israel caecitas contigit, ut fides gentium subintroiret (Rom. XI, 25). Itaque ad obtinenda aeternitatis bona nec Judaeis praerogativa generis sufficit, nisi et fides origini [Col. 1126B] suffragetur; nosque rursum sola eorum non salvat offensa, nisi praelati humiliatorum pariter vereamur exemplum; et unam in Christo atque indubitabilem viam utrique populo patere credentes, intemerata fidei dona teneamus; sicut in Evangelio ipse nos docuit dicens: Ego sum via, et veritas, et vita. Nemo vadit ad Patrem nisi per me (Joan. XVI, 6). Et: Qui crediderit in me, hic salvus erit (Joan. VI, 47). Id est, ut sicut unus Deus, ita unus credentium populus Creatoris in perpetuum serviat voluntati: cultumque non respuit, dum neutram partem Dei justitia deprimens, absolvi laetatur in confessione credentes, quos incredulitas in auctoribus praedamnavit.



CAPUT XI. Quae haereticorum genera vel errores.
[Col. 1126C]

APOLL.---Multa est Judaeorum vecordia, si tam perspicua nesciunt; damnabilior contumacia, si intellecta contemnunt: sed sive ignorent seu intelligant et recusent, alieni a crimine esse non possunt, quibus aut negligentiae praejudicium in abusione, aut reatus in incredulitate subeundus est. Hos igitur perditioni suae, si hoc tamen eligunt, derelinquens, haereticorum [d 1Kb] genera proprietatesque mihi pande, ut in fide tamquam in immobili rupe sistentem, cum infestare fluctus perfidiae coeperint, praecogniti ante non moveant. Nam licet simplicis animi fore credam horum pravitates erroresque nescire, munitioris tamen fidei est pro cautione cognoscere.

ZACCH.---Tantae haereticorum ac tam innumerae [Col. 1126D] pestes sunt, ut eos non solum enumerare difficile, verum etiam nominare deforme sit; ita miseros evidentium pravitatum detestanda traditio a fide avertendo caecavit, sic denique in sensus pereuntium subtilitas se diabolicae fraudis immersit, ut etiam haeretici haereticos habere se credant. Hi itaque, traditionem apostolicam relinquentes, magistros perfidiae sunt secuti, et nomen religionis mutavere cum [Col. 1127A] sensu. Prout enim cuique libuit plebem insciam fallendo seducere, ac sibi honorem parare de crimine; Deum aut ex parte credendum docuit, aut penitus abnegandum: habentes praeterea Christi nomen, [a 1Kb] proprio nuncuparunt, ut quoquo pacto a sacrilegio non abessent, qui, Christi nomine derelicto, religionis vocabulum ex homine sumpsissent. Quid enim interest ab idolo an ab homine vocabulum accipiat, qui vocari Christianus desistit? Ex illo igitur haeresis unaquaeque nunc dicitur, quo auctore transgressa est, et in tantum proprietate criminis delectantur, ut nec sic quidem intelligant se ab unitate religionis abscissos, quod fidem etiam in nomine perdiderunt.

Ex Manete itaque Manichaei, ex Marcione similiter [Col. 1127B] alumna plebs nominis: Photinus suos etiam vocabulo dividit: Sabellius perinde appellari ex se conventus sui exigit partem: Patripassianis error nomen imposuit; et in diaboli hereditate arcem Arius tenens ex se gregem nuncupat perditorum. Innumera praeterea talium prodigiorum portenta dicuntur, quae stultitiae vilitas etiam reprehensione indignos facit: praedictorum tamen impietati velut in appendicem connexi, impugnare Ecclesiam Christumque non desinunt. Sed quia semper nihil est validius veritate, elisis undique fluctibus, magnae molis pondus immobile est, et ictibus propriis infesta franguntur, dum ad hoc tantum perfidorum consurgit intentio, ut a se invicem discrepantes, fidem nostram dum destruere singuli cupiunt, [Col. 1127C] astruant universi.

Manichaeus enim duos esse astruit deos, duoque principia, quorum alterum bonum, malum credi alterum velit; bonum scilicet, qui veritatem veterum praeceptorum Evangelii editione molliverit: malum, qui hunc fecerit mundum, et per Moysen ac per prophetas caeteros sit locutus. Humani generis insuper Redemptorem non veritatem asserunt carnis habuisse, sed speciem.

Marcion vero secundum divinitatem Dei Filium confitetur, secundum hominem negat. Porro Photinus ex tempore assumpti de Maria hominis filium Dei dicit, ante tempora non esse confirmat. Sabellius cum perfidia qua in Dei Filium blasphemat ut caeteri, etiam sanctum Spiritum diffitetur, et in [Col. 1127D] Patre [b 1Kb] tantum veritatem deitatis assumit. Patripassianus esse quidem astruit Patrem, sed ipsum mox esse sibi Filium, atque eumdem [c 1Kb] ab innata substantia in nativitatem passionemque descendere; sanctum perinde Spiritum etiam in persona eumdem esse, non tertium. Scandit Arius sublimia ruiturus [Col. 1128A] ad ima, et Trinitatem in personis ac nominibus confitetur, sed unitatem divinitatis excludit; Dei Filium per quem omnia sunt creata, creaturam statuens non creatorem: appellationi praeterea nominum [d 1Kb] gradus adjicit dignitatum, humiliorem faciens in honore, quem posterius loquatur in nomine.

Istae sunt principales haereticorum sectae, et tam funestae hominum persuasiones in dogmata diversa rapiuntur, ut substantiam indissociabilis Dei simplicem et divinitatis ineffabilis majestatem aut interpretationibus dividant, aut gradibus exhonorent, cum et quae indigna sunt de Deo fingunt, et quae ei sempiterna vel propria, diffitentur.



CAPUT XII. Contra Manichaeos, qui duos dicunt esse Dei filios.
[Col. 1128B]

APOLL.---Aestimari ab his haud dubie potest, quas haberi principe loco dicis, quales illae hereticorum sectae sint, quae condemnari etiam a talibus possunt. Verum quoniam in sponsione propositi est exemplis cuncta firmari, quibus tandem Scripturis has perfidiae divisiones gradusque condiderint, quove intellectu ad haec praecipitia sint deducti, interpretationum qualitatibus pande. Ego enim licet nondum quid ab his obtendatur audierim, errare tamen miseros incunctanter adverto, et solam catholicae fidei integritatem manere; dum plenitudinem Trinitatis atque ejus spiritalia constituta, et probata non renuit, et suscepta custodit.

ZACCH.---Si recte de malis meliora dici possint, [Col. 1128C] profecto veniabilius videretur nescire Deum, quam impie confiteri: sed quoniam hi quoque statutorum coelestium damnantur edictis, qui Deum per legem scire neglexerint; eadem perfidos credere detrectantes malorum perennium amplexura conditio est, Scriptura memorante: Qui ignorat, ignorabitur (I Cor. XIV, 38). Qui sine lege peccaverunt, sine lege peribunt (Rom. II, 12). Merito hos eosdem Antichristos [e 1Kb] vocans, qui veram religionem latenti perfidia destruentes, ut fidem facilius impetant, Deum credere ac praedicare se simulant. Jamque primus Manichaeus nefas propriae traditionis ingressus, ut duos astruat deos duoque principia, ex Scripturis fidelibus auctoritates effecit infideles, Davidicum maxime illud assumens, quo ait: Tecum principium in die virtutis [Col. 1128D] tuae (Ps. CIX, 3). Non intelligens in Verbo esse principium quod vere manens praedicatur in Christo: diem passionis et judicii mox futuri, omnemque divinitatem non in duobus, sed in Trinitate compleri. Aiunt praeterea malum esse qui hunc fecerit mundum, quia scriptum sit: Mundus in maligno [Col. 1129A] positus est (I Joan. V, 19). Non haec quae cernimus elementa sunt noxia, aut mali aliquid vel gignere vel habere credenda sunt, quae Dei operatione disposita, valde, cum facta sunt, placuerunt, Scriptura dicente: Ecce omnia bona valde (Gen. I, 31; Eccl. XXXIX, 21). Sed in malignitate iniquitas nostra, in mundo genus designatur humanum, Joanne dum de adventu Salvatoris praedicat, hoc docente: ait enim: In hunc mundum venit, et mundus eum non cognovit (Joan. I, 10). [a 1Kb] Si diversum Evangeliorum ac Legis asserunt conditorem, quoniam in Lege ultio praesens, in Evangeliis veniae locus datur: Lex quidem vicem poscit injuriae, et parem conditionem sancit amissi; Deus tamen non vindicat bis in id ipsum (Nahum. I, 9): et expensa in corpore pro admissi qualitate supplicii [Col. 1129B] mitioris, ut credimus, judicii sorte pensanda sunt. Isthic autem satisfaciendi quidem tempus admittitur: sed nisi dignus poenitentiae fructus et opera subsequantur, aeternus ignis est vermisque perpetuus; Domino hisdem in Evangeliis protestante: Quorum vermis non morietur, nec ignis extinguetur (Marc. IX, 43, 45, 47; Isa. LXVI, 24). Ibi erit fletus et stridor dentium (Matth. VIII, 12). Non ergo alius in Christo Deus, aliudque principium; sed idem latae olim et nunc impletae auctor est legis: nec malus in Trinitate quisquam, quia unus dicitur bonus: sed cum in uno Deo divinitatis unitas exprimatur, eadem necesse est bonitatis unitatisque aequalitas intimetur: cum et in lege custos justitiae severitas, non malitia sit putanda; et in Evangeliis absque justitia [Col. 1129C] bonitas non credenda.

His praeterea illud adjiciunt, non veram in Christo carnem fuisse, sed [b 1Kb] ex nescio qua re vel fluento frivolam speciem pro homine demonstratam. Quid ergo universa praedicatio prophetarum de corporali ejus nativitate praemonuit? Quid diversis vicibus Angeli sunt locuti? Joannes deinde fortasse non missus est, aut illa ad eumdem Dei Patris falsa sententia est: Ecce mitto Angelum meum ante faciem tuam, qui praeparabit viam tuam (Malach. III, 1). Quid denique intra beatissimam Virginem infusio sancti Spiritus fecit? Cur non in abolitionem secundum praedictos tumentis uteri tempus exceptum est? Ubi integra felicis puerperii signa, et partus matrum omnium conditione sublimior? Infans in praesepibus [Col. 1129D] vagiens, aetate et sapientia puer crescens, atque inter electos seniorum coetus divinorum intellectuum disputator? Quid rogo impietas flagitiosa non diceret, si haec fundator salutis omnium non egisset: si despiciens praedicantem, et opinionem tantum originis, non mysterium verae nativitatis intelligens incredula Judaeorum turba siluisset dicens: Nonne hic est filius Joseph fabri, et mater et fratres ejus nobiscum sunt (Matth. XIII, 55)? Veri ergo hominis gradus isti sunt, et annorum communium certa provectio, [Col. 1130A] Evangeliis sic protestantibus: Proficiebat Jesus aetate et sapientia et gratia apud Deum et homines (Luc II, 52). Metuit ergo esse quod natus est, qui justitia et vitae puritate Deo placuit, mansuetudine et humilitate consortibus. Adde usum corporis manifesti; et licet et vita [c 1Kb] inimitabilis sanctitatis, humanae tamen infirmitatis natura praesidio indiget vestium; esurit, sitit, moeret, quiescit, dolet perinde atque in fletum movetur, neque ullum ulterius actum aut spernit aut praeterit; quin etiam spiritalibus dolis tentatur et vincit, et hostis sui professione, an sit idem Dei Filius exploratur. Huic in exhortationem victricis constantiae Angeli ministraverunt; hic traditus osculo, tentus ac passus est: et si probari verum hominem infelix perfidia sibi [Col. 1130B] velit, clamantem de cruce priusquam moreretur audiat: Deus, Deus meus, quare me dereliquisti (Ps. XXI, 1)? Ubi enim humilitas et injuria est, hominem intelligas: ubi virtus et divinitas, Deum credas, Apostolo sic docente: Deus erat in Christo mundum reconcilians sibi (II Cor. V, 19).

Ecce enim infirmus ac subditus statuto Apostolis loco sicut praedixerat, tertia die resurgens vix credendus stupentibus redit, fractisque inferi faucibus, coelo sedem locaturus apparuit. Gratias tibi, Thoma, qui unus ex omnibus tardius credidisti, qui clavorum loca palpans et totius passionis indicia flagitans, probari tibi confitenter expostulas, quod erat quandoque a perfidis denegandum. Profecto facilius incorporeum rediisse contenderent quem sine corpore [Col. 1130C] vixisse confingunt, ex hoc fallaciae superioris suffragia colligentes, quod mare pedibus supergressus sit, quod manentia improvidus claustra penetrarit, atque exceptus nube fulgenti paternum solium iterum venturus inscenderit. Qui Petrum, jubente eodem, in fluctibus ambulasse non nesciant, et cadentibus sponte vinculis emissum custodia carceris per Angelum non ignorent: Paulum vero ut invidiam vanitatis effugeret, in corpore an extra corpus, sub Dei tamen scientia usque ad coelum tertium isse fateantur: Heliam denique curru igneo fuisse sublatum, et aspicientes relinquentem prophetas inauditum homini iter subiisse commemorent. Qui nunc in Dei Filio virtutes hujusmodi non credentes, dum sacramentum verae incarnationis abjurant, actumque dissimulant, [Col. 1130D] et hominem nolunt habere quod meruit, et Deum non credunt potuisse quod fecit.



CAPUT XIII. Contra Marcionitas et Photinianos, quorum unus Dei Filium fuisse corporalem refutat, alius pro tempore fuisse corporeum, perpetuum esse non posse credit.

APOLL.---Patuit sectae hujus impietas, et manifeste exsecrabilis damnanda persuasio, quamvis in exordiis narrationis inspecta sit, de propriis tamen est facta signatior: consequens nunc est, ut quae sit [Col. 1131A] aliarum in sua traditione perversitas, vel quam defensionem objiciat singularum modum servaturus edisseras; quia speciatim ordinata distinctio confusionem intellectibus derogabit, dum expositionum luce sit clarius, quod errorum tenebris involutum lumen semper refugit veritatis.

ZACCH.---Intimatum est superius Marcionitas secundum divinitatem Dei Filium credere, secundum hominem refutare: Photinianos e contrario, ex tempore terrenae nativitatis Dei Filium dicere, ante tempora diffiteri. Vide concertantium perfidiarum in una collatione veritatem: simul quod in toto est neuter confitetur, et quod simul in toto est uterque non renuit. Dei enim Filius in Verbo ante omnium saeculorum creationem natus ex Patre, de sempiterno [Col. 1131B] sempiternus, verus ex vero est. Neque in eo aliud potest esse quam id quod semper in Patre est, ipso in Evangeliis hoc docente: Omnia quaecumque habet Pater, mea sunt (Joan. XVI, 15). Et tamen non ita ab eo velut soli propria vindicantur, sed ita communia, ut in singulis plena. Et iterum: Abraham vidit diem meum, et laetatus est (Joan. VIII, 16). Et, Ante Abraham ego sum (Ibid., 58). Dicitur perinde ad patriarcham Jacob: Fac illi Deo altare, qui tibi apparuit cum fugeres a facie fratris tui Esau (Gen. XXXV, 1). Ipse iterum in Evangelio sic locutus ad Patrem est: Clarifica me, Pater, claritate quam habui apud te, prius quam mundus fieret (Joan. XVII, 5). Iste est qui populum de Aegypto venientem praecessit in nube. Illum Esaias manifesto a se visum [Col. 1131C] testatur aspectu. Ille [a 1Kb] denique se principem coelestis militiae fore in acie a Jesu Nave interrogatus edixit: Nemo enim umquam novit Patrem nisi Filius (sicut scriptum est), et cui voluerit Filius ostendere (Matth. XI, 27). Ille se semper humanis aspectibus dedit, quia, coelestem societatem fragilitati nostrae admiraturus (sic), in homine quod erat futurus, jam meditabatur intelligi. Haec itaque Marcionitis secundum divinitatem dicta sufficiant.

Corpoream nativitatem Photiniana vicissim haeresis agnoscat. Ait Dominus ad Nathan prophetam: Vade, dic servo meo David: Non tu aedificabis mihi templum (II Reg. VII, 5), sed suscitabo semen tuum post te, et parabo regnum ejus: hic aedificabit domum nomini meo, et erigam thronum ejus in saecula, et ego [Col. 1131D] ero ei in patrem, et ipse erit mihi in filium (Ibid., 12, 13). Similiter in Genesi patriarcha Jacob de eodem ante prophetaverat: Juda, te laudabunt fratres tui: manus tuae super dorsum inimicorum tuorum: adorabunt te filii patris tui. Catulus leonis Juda: de germine filius mihi ascendisti: recubans dormisti sicut leo et sicut catulus leonis: quis suscitabit eum (Gen. XLIX, 8, 9)? Forte non lateat nobilissimae ferae hanc esse naturam, ut leo sine spiritu integra tantum corporis forma nascatur, jacensque sic biduum spiramine [Col. 1132A] genitoris usum vitae communis accipiat: unde [b 1Kb] haec in Salvatorem suscitatio comparata, merito subjecit: Quis suscitabit cum? Nemo utique nisi Pater. Adoratus vero Judas a fratribus suis non est: sed quia ex eadem tribu corpus assumpsit, propheticae benedictionis eloquiis Salvator in Juda, credentes autem computantur in fratribus; ipso in Evangeliis sic protestante: Hi sunt fratres mei, qui faciunt voluntatem Patris mei qui est in coelis (Matth. XII, 50). Esaias perinde ait: Confortate manus resolutas, et genua debilia roborate: Dominus noster judicium retribuit: ipse veniet et salvos faciet nos. Tunc aperientur oculi caecorum, et aures surdorum audient: tunc saliet claudus sicut cervus: et plana erit lingua mutorum (Isa. XXXV, 4-6).

[Col. 1132B] Jam quidem hoc in Evangelio novimus factum: sed faciundum plenius in resurrectione confidimus, cum innovata siccis ossibus membra jungentur, et post assumptorum corporum pulverem spiritalis formae muneribus induemur; Apostolo sic docente: Oportet mortale hoc induere immortalitatem, et corruptibile hoc induere incorruptionem (I Cor. XV, 53). Ut simus conformes formae corporis Christi, quem Hieremias venturum in corpore praedicans ait: Et homo est, et quis cognoscet eum (Jerem. XVII, 9, sec. LXX)? Non enim fuerat necessarium cum adjectione hominis de Deo loqui, nisi ut in Deo homo pariter monstraretur. David autem sub verbis Domini ipsius ait: Dominus dixit ad me: Filius meus es tu; ego hodie genui te (Ps. II, 7). Quod testimonium in Evangelio [Col. 1132C] gemina Patris voce firmatum est: primum cum a Joanne baptizatum [c 1Kb] Jordanis emitteret: secundo cum in monte futurae claritatis splendore perfusus medius inter Moysen Heliamque consedit. Haec itaque de eodem Dei Patris utroque in tempore verba tonuerunt: Hic est filius meus dilectus, in quo bene complacui: ipsum audite (Matth. XVII, 5). Id est, jam non Moysen qui tunc speciem legis exhibuit, aut Heliam qui figuram intulit Prophetarum; sed hunc audite, cui et sermo in potestate est, et in virtute lex gratiae. Sic enim de eo Scriptura praedixerat: Orietur vobis sol justitiae, et in pennis ejus sanitas (Malach. IV, 2). Paulus quoque praedicans ait: At ubi venit adimpletio temporis, misit Deus Filium suum (Galat. IV, 4) qui factus est ei secundum [Col. 1132D] carnem (Rom. I, 3). Joannes similiter: Omnis, inquit, spiritus qui confitetur Christum in carne venisse, de Deo est: qui autem negat, de Deo non est, sed antichristus est (I Joan. IV, 2).

Vides ergo perfacile Photinianorum, Marcionitarumque doctrinas posse convinci; sed imbutas funestis fraudibus mentes antiquus serpens diris nexibus illigavit, ut sectae inexplicabilis labem quadam constantiae praesumptione tueantur. Nihilominus tamen per utriusque confessionem veritas manifestae [Col. 1133A] divinitatis elucet, dum altercantium malignitas discors hebesque perfidia partem negantis affirmat, cum partem negaverit confitentis.



CAPUT XIV. Contra Sabellianos, qui Spiritum sanctum negant Deum, credendum donum potius quam donatorem.

APOLL.---Plana est etiam in his speratae expositionis inspectatio, et utriusque sectae indubitata perversitas infelicium pravitatum commenta nudavit. Ordo nunc haereses pergat in caeteras, et cunctarum vulgationem series coepta percurrat, ut tamquam venenatorum anguium intra [a 1Kb] volumina pectorum conditos sinus illata fidei lux revolvat; non quia tales mereantur agnosci, sed ne dubiorum sensibus nociturae facilius, dum ignorantur, obrepant.

[Col. 1133B] ZACCH.---Credo teneas in praecedente titulo praenotatum, a Sabellianis praecipue sanctum Spiritum denegari, et donum potius quam donatorem impiorum traditionibus dici; malique hujus auctoritatem sactis vel maxime testimoniis usurpari, quia et dari legatur et accipi; Salvatore ad Apostolos sic loquente: Et insufflans eis dixit: Accipite Spiritum sanctum (Joan. XX, 22). Quidam etiam discipulorum a Paulo interrogati, An accepistis Spiritum sanctum (Act. XIX, 2)? neque accepisse, nec si esset scire se dixerunt. Quorum intellectuum ratio talis est. Datur quidem, non quia se ipse non praestet, sed ut in eo qui tribuit, inesse monstretur: sicut enim Pater in Filio, et Filius in Patre, ita sanctus Spiritus [b 1Kb] in utroque, ac rursus in ipso est uterque [Col. 1133C] conspicuus. Hac igitur ratione post ascensum Salvatoris venturus dicitur qui ab eodem prius datur; et quem a se postea mittendum promittit, in se jam esse demonstrat; seque similiter post ejus adventum suumque conscensum nobiscum usque ad mundi consummationem futurum promittens idem Dominus, ait: Et ero, inquit, vobiscum usque ad consummationem mundi (Matth. XXVIII, 20). Et iterum: Nisi ego iero, Paraclitus ille non veniet (Joan. XVI, 7). Adeo connexa et indissociabilis datio in infusione indubitabilem Dei actu aliam probat in exspectatione personam, dum et ascendens ad Patrem nihilominus est nobiscum, et bene ab ascensuro creditur datus qui promittitur adfuturus. Quamvis enim Apostoli ante ascensum Salvatoris, sancti [Col. 1133D] Spiritus donum fuerint consecuti, in ipso tamen postea plenitudinem perceperant, libro Actuum sic docente: Et factus est subito de coelo sonus tamquam spiritus validi advenientis; et implevit domum totam in qua erant sedentes: et apparuerunt illis linguae [c 1Kb] dividuae: seditque sicut ignis super singulos eorum (Act. II, 2, 3). Spiritus quin etiam et sermone manifestus est, eadem Scriptura memorante: Et ait [Col. 1134A] Spiritus ad Philippum: Accede ad currum eunuchi (Act. VIII, 2). Et iterum: Separate mihi Paulum et Barnabam in opus in quo assumpsi eos (Act. XIII, 2). Dominus autem in Evangelio sancti Spiritus reverentiam cum interminatione commendat dicens: Qui blasphemaverit in Spiritum sanctum, non remittetur ei neque hic, neque in futurum (Matth. XII, 32).

Hic fidelium corda sanctificat, atque ad omnem coelestis gratiae perfectionem informat et dirigit, Domino praedicante: Cum autem venerit Paraclitus ille quem ego mittam vobis a Patre meo (Joan. XV, 26), ipse vos diriget, et ipse arguet mundum a peccatis eorum (Joan. XVI, 8, 13). Non est ergo munus, sed munerator; nec donum aliquod, sed largitor donorum: non sanctificatur, sed ipse sanctificat; [Col. 1134B] numquam inter creaturas, sed semper in substantia Trinitatis apparens, Apostolo sic docente: Divisiones gratiarum sunt, idem autem Spiritus: et divisiones ministeriorum, idem autem Dominus: et divisiones operationum, idem autem Deus. Haec autem omnia operatur unus atque idem Spiritus (I Cor. XII, 4-6, 11).

Jam vero illud affirmare perstultum est, eumdem Angelum aut aliquem de supernis [d 1Kb] potestatibus aestimari, cum infundi in plures Angeli non queant, quod huic de propria divinitate possibile est. Illum perinde Angeli tantum obtinent locum, ad quem a Deo aut mittuntur aut redeunt: hic ita alicubi est, ut et ubique sit semper, Psalmista dicente: Quo abibo a Spiritu tuo (Ps. CXXXVIII, 7), etc. Angelos idem propheta ita indicat factos: Qui facis, inquit, [Col. 1134C] Angelos tuos spiritus, et ministros tuos ignem urentem (Ps. CIII, 4). Sanctum vero Spiritum Deum esse Scriptura evidenter ostendit, dicens: Quoniam Spiritus Deus est (Joan. IV, 24). In largitatibus liber, in majestate simplex, et consentiens in Patris ac Filii voluntate, non subditus, Apostolo sic protestante: Tribuit Spiritus unicuique prout vult (I Cor. XII, 11). Implet omnia nec minuitur; a cunctis recipitur, et ipse nil recipit; temperat sancto moderamine pias mentes, et nullius indigens invenitur: in judicio justus est, promptus in munere. Namque et justum Ananiae exitus monuit; et non inaniter Deum credi ante invocationem docentis Petri Cornelius approbavit: sed tamen non haec tantum subsistentem ejus in deitate personam testantur [Col. 1134D] aut comprobant. Viventis Dei viva species in columba e supernis coelorum sedibus venit, et ab ipso ut Redemptor mundi esset atque adoraretur ab Angelis, unctus et Christus, ipso de Isaia in Evangeliis sic recensente: Spiritus Dei super me, propterea quod unxit me (Luc. IV, 18; Isa. LXI, 1), etc.

Ergo his testimoniis innumerisque praeterea perditus [Col. 1135A] Sabellianorum error ostenditur, qui sanctum Spiritum specialiter refutantes, plenitudinem solidae majestatis sacrilega traditione contaminant; non intuentes illum ut causae nostrae utilitas exegerit, aut in Patre aut in Filio, aut rursum iisdem in se manentibus demonstrari: quia licet plena nostrae credulitatis salus sit, unum per omnia sicut est Deum credere et confiteri, abesse tamen fidei non potest, Trinitatem non esse sine tertio.



CAPUT XV. Contra Patripassianos, qui Patrem passum esse existimant.

APOLL.---Diversus quidem a memoratis Sabellianorum error et causa est; sed, ut credo, perfidiae exitus similis ac retributio praecedentibus comparanda; [Col. 1135B] cum sanctum Spiritum in Dei virtute ac substantia permanentem [a 1Kb] ab unitatis excipiunt Trinitate, et Scripturis omnibus renitentes, fidem Trinitatis impugnant. Verum his quoque in numero profanorum relictis, residuorum perversitas confutetur, ne id quod retectum expositione non fuerit, suppressum potius aestiment quam relictum, et in quemdam ignem favilla deficiens convalescat, si quando quaesituris mentio facta praetereat, quod Scripturarum auctoritas fortasse non reticet.

ZACCH.---Praemonueram primae interrogationis exordiis plenitudinem ineffabilis majestatis utcumque intelligi fide posse, verbis ut dignum est patere non posse; siquidem cum ipsa nominum ac personarum distinctionem efficientia veritatis, non status [Col. 1135C] faciat substantiae differentis: quoniam ad intuendam divinitatem cum etiam sensus impar sit; nulli dubium est imbecilliorem multo sermonis substantiam esse quam mentis. Hanc itaque humanae infirmitatis difficultatem auctores universorum amplectuntur errorum. E quibus Patripassianus eam sibi partem impietatis elegit, ut quia ex Patre primogenitus Filius, et ab ipso Spiritus sanctus procedens; idem Pater et Verbum sit, atque ab ipso et caro suscepta videatur et passio: idem perinde et Spiritus sanctus. Nec auctor in Trinitate, sed solus in divisionem divinitatis ad [b 1Kb] dispendium praedicatur, nisi in communionem Trinitas redacta credatur: de qua, ut creberrime memini, quod sensu percipi non potest, inenarrabile potius quam nullum [Col. 1135D] est aestimandum. Non solum autem a Patre abesse injuriam passionis, verum etiam a Verbo multipliciter agnoscitur. Nec enim incorporabilis divinitas, sed corpus affixum est; et quidquid infra honorem coelestis potentiae Dei Filius pertulit, non Verbo, sed homini reputatur assumpto. Cumque peccatum in primo homine fuerit, quemadmodum denuntiata a tot saeculis humano generi redemptio [Col. 1136A] proveniret, nisi illud sanguis veri iterum hominis expiasset? Cujus mortem licet jam testimonia plura docuerunt, ne tamen adversus se praedicta haeresis adstruat nihil prolatum, de copiosa exemplorum multitudine pauca sumemus.

David itaque sub verbis Domini ipsius dicit: [c 1Kb] Obediens factus sum usque ad mortem (Psal. XXI, Philipp, II, 8). Et iterum: Posuerunt me in sepulcris sicut mortuos saeculi (Ps. CXL, 3). Et tertio: Factus sum sicut homo sine adjutorio, inter mortuos liber (Ps. LXXXVII, 5). O inaestimabilis Dei virtus, et inscrutabilis Dei sapientia! Unde hic paulo ante sicut mortuos saeculi, nunc sine adjutorio inter mortuos liber est? nisi quia, ut ipse praedixerat: Oportebat Filium hominis pati et crucifigi a scribis et principibus [Col. 1136B] sacerdotum, et debellata morte die tertia ab inferis remeare (Matth. XVI, 21); ut in effectum nostrae salvationis, vivorum simul ac mortuorum acciperet dominatum; et illud sublimissimae charitatis statueretur exemplum, ut nosmet pro eo passionis calicem biberemus, quem non respuerat ille pro cunctis. Manifesta ergo in personis ac nominibus Trinitas, sed divinitas una est; nec Patripassiani recipimus unionem, sed catholicam in Deo amplectimur unitatem. Ab hac itaque memorati interpretatione dissentiunt, et falsa imponere moliuntur occultis; dum quod ex Patre est, non nisi in eo tantum esse confirmant, quod specialiter ex homine, injuriae divinitatis ascribunt.



CAPUT XVI. Contra Arianos, qui Filium et Sanctum Spiritum esse minores Patre dicunt.
[Col. 1136C]

APOLL.---Quam metui ne quod validius aut abstrusius malum intra occulta perfidiae istius viscera resideret! Namque ad primam relationis tuae frontem non tam perspicua fidei nostrae membra cernebam, et obscuritatem noxiorum fraudibus involutam ignorantiae potius quam malitiae deputabam. Itaque probabilis doctrinae tuae ordo auctoris laceram rabiem perditioni miscuit et clientelae. Quid nunc sibi Ariani contra veritatem nostrae credulitatis assumant, simili modo pande; ut si vel ejusdem [d 1Kb] vel tectioris nequitiae docebuntur, gregi haereant praedictorum, non immerito exsecrabiles judicandi, si traditionibus subdolis derogant, quod [Col. 1136D] professionis titulo non recusant.

ZACCH.---Dixi dudum Arianos arcem tenere perfidiae, et hoc ruinae majoris putandos, quo celsiora profitentes velut integram fidem praeferunt, qui fidei integritatem recusant: non enim creatorem, sed creaturam Dei Filium dicunt, et caeteris hoc tantummodo esse potiorem, quod factus prius ex Deo Patre, non genitus sit: tempori perinde obnoxium [Col. 1137A] esse quia natus est. Quam impietatem talis sententiae calliditate confirmant: Erat, inquit, quando non erat. O saeva impiorum malignitas! Deusne potuit aliquando non esse? aut quemadmodum [a 1Kb] genitus, si et secundum divinitatem factus astruitur? Nam cum Deo speciale soli sit semper fuisse, ex ipso atque intra ipsum nascens quid aliud potest esse quam Pater est? Aut ille quemadmodum Pater, si in Verbo assumptio aliqua, non nativitas vera est? Quod si verus Pater, verus et Filius; et si in nullo dissimilis, tum demum certa imago genitoris. Atque illud consentiens in propheta: Eructavit cor meum verbum bonum (Ps. XLIV, 1). Et iterum: Ante luciferum genui te (Ps. CIX, 3). Sed his confestim illa substituunt quae sub Domini ipsius [Col. 1137B] verbis in persona assumpti hominis proferuntur: Pater, inquit, major me est (Joan. XIV, 28). Et, Non veni voluntatem meam facere, sed voluntatem ejus qui misit me Patris (Joan. VI, 38). Altioris denique sensus ex verbis Salomonis scripta corripiunt: Prior, inquit, omnium creata est Sapientia (Eccli. I, 4). Et, Dominus in initio viarum suarum creavit me (Prov. VIII, 22). Quae si in praescientia, sicut dixi, de auctore redemptionis nostrae praedicta non censent, [b 1Kb] et Salomonem in eodem Spiritu aliud putant sensisse quam caeteros; audiant aequalitatem substantiae et divinitatis unius, Patremque ac Filium licet in personis ac nominibus non eumdem, unum tamen in majestate cognoscant: Ego, inquit, et Pater meus unum sumus (Joan. X, 30). Et [Col. 1137C] iterum: Philippe, tanto tempore vobiscum sum, et nondum me nostis (Joan. XIV, 9)? Qui me videt, videt et Patrem. Et tertio: Omnia quaecumque habet Pater, mea sunt (Joan. XVI, 15); et quae vult Filius eadem vult et Pater; et: Sicut operatur Pater, operatur et Filius (Joan V, 19). Similiter clarificari perinde a Patre se postulat; sed rursum Patrem a se clarificatum coram hominibus protestatur. Quo autem pacto includi qualibet protensione temporum potest, a quo tempora sunt creata? Vel quod ei initium est adscribendum, per quem omnium initia prodierunt.

Intuere Ariani caecam persuasionem, et sensum totius impietatis terminos excedentem. Finge quod transgredi rerum initia opinione sua possit, et solidae [Col. 1137D] majestati praejudicium comparare. Nonne apertae insaniae est, Deo cui omnia debeas, nomen substantiae deterioris ascribere, ac de immenso quasi possis exigua definire? Quid in te, o nequam homo, tantum ille promeruit; immo quid non prae caeteris, cum te post omnia formaret indulsit, ut bonis mala referas, ut zizania esse quam triticum malis? Cunctis posterior factus creaturis per eum potior factus es, quem a se factis profane permiscere studes. Tu de calcabili, ut ipse non renuis, limo, sensu, specie ac potestate imago ac similitudo [Col. 1138A] Dei es; terrae insuper praees de qua assumptus es; validioribus infirmior dominaris, profunda modicis trabibus vectus ingrederis, et subjecto serviunt elementa, non praesunt: tibi anni aut gratae aut utiles vices mutantur, rerumque varietas dispositos universorum germinum educit fructus: tibi aereae aves decidunt, et aquis nascentia aluntur ac vivunt. Taceo quod generali exemptus ruina in spem quam amiseras repararis; quod per te munere immortalitatis exutus, per illum tamquam a principio dignus indueris; et velut exigua sit ista liberalitas, coelum insuper si mereare conscendes: situque materiae tuae ulterius non gravandus, choris misceberis Angelorum, ac tot saeculis invisibilem Deum perennis laetitiae possessor aspicies. Quid plura? Si [Col. 1138B] adoptionis catholicae fidem serves, haeres Dei, cohaeres autem Christi perpetuo permanebis.

Sed his ac talibus pulsi haerere nihilominus malignis intellectibus student, illud ex Evangeliis assumentes, quod horam adventus sui diemque nescierit. Ut illis hoc dimittatur, assumptum hominem ante nescisse quam terrestrium et coelestium potestatem in Dei gloria receptus acciperet; numquid etiam Verbi divinitas ignorabat, aut cum sit Filius semper in Patre, atque in Filio Pater, sciet aliquid unus alio nesciente? Et quamlibet ex voluntate Patris a se tamen faciunda penitus ignorabit? cum in ipsa paternae voluntatis ratione non subjectio, sed consensus est; David in Spiritu sub verbis ipsius sic docente: Ut facerem voluntatem [Col. 1138C] tuam, Deus meus, volui (Ps. XXXIX, 9). Non est ergo ita obtemperans, quasi subditus, sed voluntatem Patris in sua faciens voluntate: mitti autem dicitur, sed ut alter intelligatur. Novitque etiam secundum hominem omnia; quae futura sic praenotat, ut in aperto sit consummationis diem nobis potius congruum fuisse nescire, quam illum penitus ignorasse. Denique hinc et vitae propriae fine celamur, ut attentiores ad justitiam incerti exitus sollicitudo perficiat, et sub omni peccatorum occasione compositi mortem facilius evitemus, si mortis adventum quotidie timeamus; hoc enim generaliter providens Scriptura praemonuit dicens: Stulte, hac nocte expostulabitur anima tua: ea quae praeparasti, cujus erunt (Luc. XII, 10)? Similiter Apostoli praemonentur, [Col. 1138D] Salvatore dicente: Orate sine intermissione (I Thess. V, 17); quia nescitis quando Filius hominis venturus sit (Matth. XXIV, 42). Id est: Metus vobis et exspectatio incerta consultior est, ne securos fiducia subruat, et futurorum scientia decipiat nil timentes; cum magis spe diuturnitatis abjecta audere salubriter timeas, quod corrigi in spatio posse non credas.

Universae tamen haereticorum perfidiae de utraque Christi nativitate duobus vel maxime testimoniis subruuntur, Joannis Evangelio sic intonante: In [Col. 1139A] principio erat Verbum, et Verbum erat apud Deum; et Deus erat Verbum. Hoc erat in principio apud Deum. Omnia per ipsum facta sunt, et sine ipso factum est nihil (Joan. I, 1-3). Et iterum: Et Verbum caro factum est, et habitavit in nobis: et vidimus gloriam ejus, gloriam quasi unigeniti a Patre, pienum gratiae et veritatis (Ibid., 14). Vides ergo nullum Arianis locum relictum, quo merito a fidei nostrae integritate dissentiant: cum idem Dei Filius ante saecula unigenitus, et nunc primogenitus praedicetur; terreni corporis obtinens veritatem, et coelestem potentiam non omittens [Forte amittens], utraque nativitate complexus est quod per solam divinitatem antea possidebat.



CAPUT XVII. Contra Novatianos, qui unitatem dissentiunt, et semel lapsum restaurari posse non credunt.
[Col. 1139B]

APOLL.---Omnium quidem sectarum error et pravitas in prima statim expositione claruerat; sed ut promptius eluceret, necessario firmitas doctrinae sequentis accessit, et currens per singula modus competenter detexit quidquid traditio sceleratae interpretationis obduxerat. Unde nunc ut nulla animo desit instructio, pande, quaeso, quae Novatianos a nobis causa determinet, ut a credulitate catholica discedentes, non solum conventus extra Ecclesiam contrahant, sed, ut credo, etiam fidem illius impetant, a cujus pace unitatis odio recesserunt.

ZACCH.---Recte intelligis fidei unitatem penes [Col. 1139C] eos esse non posse, a quibus Ecclesiae unitas sit relicta; quia non interest quemadmodum quis recedat, si ab ejus corpore sponte se dividit, Domino in Evangeliis hoc loquente: Qui mecum non est, adversus me est: et qui mecum non colligit, spargit (Luc. XI, 23). Fuerunt hi enim aliquando nobiscum, sed quodam Novato auctore disrupti sunt; non tamen haereticis coaequandi, quia non a confessione catholica, sed a charitate dissentiunt, atque in solam pietatem rebelles Dei misericordiae subtrahunt quos semel inimici laqueis irretitos restitui non admittunt. Mundos se atque, ut ipsorum verbo utar, Catharos vocant, divinae admonitionis semper immemores, qua primum in Job Spiritus dicit: Quis enim mundus a sordibus, nec si unius diei sit ejus vita [Col. 1139D] in terra (Job. XIV, 4, 5, sec. LXX)? Unde et Psalmista similiter sentiens, ait: In peccatis peperit me mater mea (Ps. L, 7). Et Joannes in Epistola sua: Si dixerimus quia peccatum non habemus, nos ipsos decipimus; et veritas in nobis non est (I Joan. I, 8). Severioribus itaque judiciis plectenda non credunt, quae numquam in confessionem deducta, velut latere perpetuo possint, callidissime supprimuntur. Profitentibus vero cum praesentium emendatione praeterita non solum veniam non negari, verum [Col. 1140A] etiam justitiae privilegium tribui Deus ipse sic loquitur, per Esaiam conversis ista denuntians: Dic tu injustitias tuas prius, ut justificeris (Isai XLIII, 26). Intuere cum venia praemium, et cujusdam honoris in simplici confessione mercedem: Deus illi justitiae fructum promittit, in quem Novatianus dura pronuntiat; et absolvi posse cum gratia pollicetur, quem ille ne salvetur, expellit.

His tamen non legitimus sacerdotii principatus, summaque in pontificio non fuit sedes, sed per obreptionem velut in quadam tyrannide discordia convalescens praedictum schismatis sectatur auctorem, et a consortio piae [a 1Kb] communionis exclusi tradi Satanae perpetuo malunt, quam Deo spiritalis gratiae exhortatione revocari; recipere innumera Scripturarum [Col. 1140B] exempla nolentes, quibus haud dubia interpretatione cognoscitur et provocari lapsos debere, et suscipi revertentes, Psalmorum libro sic inchoante: Beatus vir qui non abiit in consilio impiorum, et in via peccatorum non stetit (Psal. I, 1). Beatus ergo est qui non ita abiit ut redire contemneret, et profectum consilii melioris accipiens misceri impiis destitit, postquam corrigi potius intellexit. Beatus perinde est qui in via non stetit peccatorum, ille utique qui ingressus vitia non permansit in vitiis, ipso in consequentibus hoc docente, cum obrepentium delictorum excusationem praemittens, conscius nostrae fragilitatis haec posuit: Delicta quis intelligit (Psal. XVIII, 13)? Id est, admitti facilius posse, quam nosci. Addit in precibus, ut et ab alienis et ab [Col. 1140C] occultis propriis emundetur, immaculatum se fore confidenter affirmans, si ea sibi non dominentur in quibus ante peccaverat. Ecce etiam a maximo delicto purus efficitur, qui in se crimina non reditura condemnat; et immaculati honore gloriatur, qui elegit hoc esse quod noluit, dum perfrui respuit quod dilexit. Similis per Ezechielem sententia Dei est, haec dicentis: Ut quid moriemini, filii hominum? convertimini ad me, et convertar ad vos (Ezech. XXXIII, 11). Id est: Inferni est via ista quam pergitis, et in veniae desperatione mors vera: non sum ego crimina avarus abolere, qui tam leniter ne jam admittantur admoneo, qui judicii mei inviolabilem formam his sermonibus pando: Nolo mortem morientis; tantum revertatur et vivat (Ibid.). Et, Si iniquus [Col. 1140D] convertat se ab iniquitatibus suis quas fecit, et custodiat omnia mandata mea, et faciat justitiam et judicium; vita vivet et non morietur. Omnia delicta ejus quaecumque fecit, non commemorabuntur (Ibid., 14).

Sed tamen Dei munus et dignissimum piae remissionis edictum non solum [b 1Kb] in abolitione Novatianus reddi prohibet, sed pertinaciter ad veniam non sinit pertinere. Ne sane ab his horumque similibus penitus excedat, levissima quaeque et pauca dimittens, in qualibet correctione exsertae indulgentiae [Col. 1141A] vim repellit: cum Salvator in Evangeliis mundari per eleemosynam cuncta commemoret, ac, sicut aqua exstinguit ignem, sic eleemosyna exstinguit peccatum (Eccli. III, 33). Relicto denique toto admodum grege unam ovem fidei pastor inquirit, et inventam humeris superponens plus gaudii in amissae recuperatione constituit, quam habebat in salvis. Apostolus autem formari in se rursum more partus Galatas ait, quos revalescentibus vitiis frustra primum in regeneratione mentis ediderat. Unde et opere charitatis effecto peccatorum multitudinem regi, Petrus et Jacobus Domini frater affirmant, verbis similibus protestantes: Charitas, inquit, tegit multitudinem peccatorum (I Pet. IV, 8; Jac. V, 20). Ita, his evidenter inspectis, intelligis Novatianos atroci [Col. 1141B] obstinatione caecatos, malitiae potius suae quam Dei satisfacere voluntati; dum in proximos et post compunctionem praeteritorum, ipsis qui judicant fortasse meliores, et confessa condemnant, et expiata non solvunt; quae et donari possunt, et occuli non oportet.



CAPUT XVIII. Quae Novatianis respondenda sint.

APOLL.---Manifesta et evidens ratio est, non dicam Dei, penes quem misericordiae summa est, verum etiam justorum hominum judicio [a 1Kb] irremediabiles (non) duci, qui vitiorum pravitate calcata ad meliora se conferunt, et antea vel aetatis ignorantia negligentes, vel casuum diversorum erroribus occupati, iter fidei repetunt, atque abjecta, quam prius [Col. 1141C] praetulerant, carnis illecebra, supernae conversationis actibus diluunt quidquid ante terrenorum amore polluerant. Sed forte ante infusionem baptismatis ista concessa sint, et aliqua Novatianis adsit auctoritas, qua post lavacrum spiritale pollutos purgari non posse contendant, et inviolabilis sancti Spiritus munus tradi per homines semel posse, amissum restitui non posse confirment: assertioni ipsorum illo forsitan extrinsecus suffragante, quod a se locus poenitentiae non negetur, sed a Deo venia sit speranda; et satisfactio explenda pro factis, non reputanda pro meritis. Quid ergo in hujusmodi intentione durantibus referri debeat vel probari, more consuetae expositionis insinua: ut sermonis nostri occasione et pravis correctio, et venia suadeatur afflictis; [Col. 1141D] dum irreligiosorum pertinacia panditur quidquid spei desperantium comprobatur.

ZACCH.---Felicius quidem est intemerata spiritalis gratiae dona servare, et incorruptum coelestis indulgentiae munus [b 1Kb] futuro deferre judicio, David hoc perdocente: Beati immaculati in via (Psal. CXVIII, 1). Apostolus similiter: Ut possimus, inquit, fratres, inegram et animam et corpus et spiritum servare in [Col. 1142A] diem Jesu Christi Domini nostri (I Thes. V, 23). Sed alios incautae ignorantia juventutis, alios terrenae fervor illecebrae, ad proclivem delictorum viam ducit; sub verbis propriae excusationis David in Spiritu istud loquente: Delicta juventutis meae et ignorantias meas ne memineris, Domine (Psal. XXIV, 7). Justarum quippe allegatio precum est, annis infirmioribus perpetrata forma remissionis recenseri, et cum aetatis privilegio perperam gesta dimitti; quia in hoc eodem testimonio non otiosa per prophetam refertur historia; sed aetatis ad casum facilitas incautior intimatur. In quo annorum gradu [c 1Kb] ne velut specialem Novatiani locum teneant, audiant Salomonem sine exceptione temporum similia praedicantem: Quis gloriabitur castum se habere cor, et mundum [Col. 1142B] se esse a peccato (Prov. XX, 9)? Exclusa est ergo vanitas tacitae falsitatis: quamlibet purus oculis videatur humanis, non tamen ideo reus non est, quod suae ille conscientiae Deoque pollutus est.

Hanc igitur nostrae fragilitatis infirmitatem trino indulgentiae gradu purgari pietas divina permisit, donans principio cuncta per baptismum; obrepentia postea poenitentia tegens, reputari penitus nulla constituit, si ab omni corporis labe martyrii quempiam fervor absolvat, Psalmista dicente: Beati quorum remissae sunt iniquitates; et quorum tecta sunt peccata. Beatus vir cui non imputabit Dominus peccatum (Psal. XXXI, 1). Remittuntur ergo in baptismate omnia, quoniam illa tantum quae contracta post fuerint, ascribuntur: teguntur in poenitentia, [Col. 1142C] quae si fuerint repetita reviviscunt. Imputari autem in martyrio nulla possunt, quia et primum pretiosa sanguinis effusione delentur, et in praejudicium exstincti feliciter corporis non recurrunt. Sed quamlibet astipulante poenitentia dimittere gravia suae potestatis negabunt, cum pariter officii ac professionis suae esse cognoscant, aut ligare quae dura sunt, aut expiata dissolvere; illa ad Petrum, in cujus personam potestas omnium convenit sacerdotum, Salvatoris sententia perdocente: Quaecumque ligaveritis in terris, ligata erunt et in coelis: et quaecumque solveritis super terram, soluta erunt et in coelis (Matth. XVI, 19). Donari itaque delicta sine exceptione permissum est, si tantum in abolitionem missa non redeant; nec sicut scriptum est horrorem [Col. 1142D] proprii vomitus canis repetat (II Pet. II, 22), atque ablutas piis laboribus sordes sus in volutabris [d 1Kb] mergenda desideret, plus post remedia passura discriminis, quam inchoantibus malis lapsura pertulerat, Domino in Evangeliis sic monente: Ecce sanus factus es, jam noli peccare; ne quid tibi deterius contingat (Joan. V, 34). Nolo dubites: praesentia semper, non praeterita Deus censet; hoc enim ait: [Col. 1143A] In qua via te invenero, in ea te judicabo, dicit Dominus (Ezech. 33, 20).

Quod si post baptisma, id est, post sancti Spiritus susceptionem, redintegrandae nobis gratiae locus non est; quemadmodum Aaron, utique jam sacerdos, gravi exemptus offensae amissum pontificii gradum recepit, et post leprae infusionem mundari Maria coelitus meruit, quae ne quemquam pollueret, fuerat segregata? nam in castris congregatio spiritalis signatur Ecclesiae; lepra vero delicti mortalis effigies demonstratur. Cur patriarcha David geminis sanguinibus expiandus, innovari in se prioris gratiae Spiritum petit, evidenti fiducia Deo pollicens, ut iniquorum conversio veniae suae provocetur exemplo: patere insuper sibi in Dei laudibus loquendi [Col. 1143B] copiam deprecatus, auctoritatem praedicationis obtinuit, dicens: Labia mea aperies, et eos meum annuntiabit laudem tuam (Psal. L, 17). Peccatori autem dixit Deus: Quare tu enarras justitias meas, et sumis testamentum meum per os tuum (Psal. XLIX, 16)? Nisi forte in prophetis alium spiritum, quam nunc accipimus, fuisse contendunt, aut penitus non fuisse, atque immitiorem sub gratia Evangeliorum Deum quam in lege constituunt; qui Petrum, id est, ipsum Ecclesiae fundamentum, tametsi in crimine non mansisse, fuisse tamen in crimine fatebuntur; et admonitionis Dominicae recordantem, non perfidiae, sed infirmitatis reatum amaritudine diluisse intelligant [a 1Kb] lacrymarum. Talis perinde luxuriosi illius in Evangelio reditus absumptis opibus substantiae spiritalis, atque a se in [Col. 1143C] coelum peccatum fatentis, non renuitur ut pollutus, nec refutatur ut prodigus, sed incumbentis in cervicem suam patris osculis, id est, catholica pace, suscipitur; qui utique nisi per adoptionem baptismatis prius filius esse non potuit. Magni etiam convivii laetatus est apparatu, id est, communionis divinae honore donatus est; in annulo fidem recipiens, in stola gratiae vestimentum: carne insuper pascitur vituli, id est, aeternae haereditatis, sacri corporis assumptione, fit particeps; plena Apostolicae dignitatis ornamenta sortitus.

Postremo etiam blasphemiam quae cuncta supergreditur crimina, remitti posse Salvator insinuat, abolerique in se commissa non renuit, si verae conversionis labore mereamur ut sub ejus praecepto [Col. 1143D] coelum consentiat cum judicio sacerdotum; qua fiducia Salvatoris edicti eos, qui per fidem vitiis emundantur, non tantum ad veniam sed honorem gentium Doctor invitat dicens: Qui autem se emundaverit ab istis, erit vas sanctificatum [b 1Kb] in honore, utile Domino, ad omne opus bonum paratum (II Tim. II, 21). Itaque ut in unitate divinitatis est Trinitas, ita in uno baptismatis nomine trina purgatio; Domino ad Apostolos sic loquente: Adhuc, inquit, habeo baptizari baptismate quod vos nescitis (Luc XII, 50). [Col. 1144A] Cujus tamen gradus omnibus relicturus exemplum, agens in corpore ipse lustravit. In Jordane baptizatus est; poenitentiae speciem pertulit in deserto: quod autem summae purificationis erat, in passione complevit.

Unde advertis, Novatianos sub omni peccatorum occasione degentes adversum se stultissime recusare, quod Deum pro se intelligant praestitisse; solamque Ecclesiam, ut fide, ita et pietate, Deo proximam, supra vilem concubinarum gregem, reginam merito nuncupari, quae dextrae partis obtinens locum, sinistrae filios celsa condemnat; ad se venientibus integram fidem tradens, revertendi ad se cupientibus aditum non praecludens; dum et manifestam divinitatem fidelibus praedicat, et spe veniae [Col. 1144B] promptioris mavult revocare pereuntes, quam corrigendos forsitan desperatione confundere.



CAPUT XIX. Quae sit mysteriorum divinorum integra plenitudo.

APOLL.---In aperto est Novatianos stulte ignosci nolle peccatis, et suae fragilitatis immemores lapsorum magis damnatione, quam conversorum emendatione laetari: sed nisi expostulatio multiplex taedium gignit, unam hanc consummandi operis adjice firmitatem, ut totius credulitatis corpus amplectens, sacramentorum enumeres fastigia divinorum, et memoriae mandanda constituas, quae perenis spei intellectibus prodidisti, ut concluso paucis sensibus verbo recolere possit crebra confessio, quod in formam catholicae brevitatis insinuatio fidelis aptaverit.

[Col. 1144C] ZACCH.---Sufficere quidem poterat decursa in causis singulis ratio, et omnium interpretationum textus elucens: sed ne aliquis ex varietate sensuum scrupulus, ne qua ex responsionum pluralitate ambiguitas excitetur; totius fidei sacrum ordinem tenens, semper haec recoles. Unus est Deus Pater, qui semper hoc habuit speciale quod Pater est, non recipiens ulla, sed a se proferens omnia; inconvertibilis, invisibilis, inaestimabilis, aeternus. Est igitur et Filius nomine atque persona, non substantia, a Patre distinctus, plenae majestatis ut genitor, perfectus perinde et sempiternus; nec secundum perfidorum opiniones a tempore credendus est quia natus est; sed cum Patre ante tempora manens, nobis ex [Col. 1144D] tempore assumpti Salvatoris ostensus: unus nunc idemque mansurus et credendus est et confitendus; quoniam manifesta ejus divinitas non admittit ut aliquando non fuerit; nec rursum verae carnis assumptio patitur, ut sancti Spiritus cretione cessante natus ex Virgine non credatur. Est et Spiritus sanctus [c 1Kb] a Patre similiter ac Filio, persona tantum et nomine, non majestate aut substantia alius aestimandus; non genitus ut Filius, sed a Patre procedens, virtutis, divinitatis, honoris perinde ac voluntatis ejusdem, [Col. 1145A] idem semper quod Pater ac Filius faciens atque idem praestans: informator sapientiae, fidei dator, largitor munerum, sanctificationis indultor, remissor criminum, gratiarum divisor, Patrique semper ac Filio omni operum bonitate permixtus; nec creatus aliquando, sed creans semper. Hunc perpetuo credi et confiteri, adorari, colique ac metui convenit; summaque cordis puritate sic diligi, ut sicut idem in Patre semper ac Filio est, ita in eo Patris ac Filii plenitudo credatur.

Habes quaesitorum itellectuum veram ac simplicem rationem, brevitatisque responsi scientiae congruentis affectum: superest, ut sicut praedictum in principio meministi, refertioribus majorum voluminibus strenuus lector invigiles, et in hoc vel sola brevitate contentus, [Col. 1145B] celsioris doctrinae notitia glorieris: voluntati potius privatim tuae quam editioni publicae respondisse nos credens. Et sane ulterius pergere coelestium secretorum arcet immensitas, ac retusos propria imbecillitate sensus inenarrabilis majestatis prohibet magnitudo: jamque horis in occasum vergentibus vicina tenebris umbra diffunditur, atque attentos crebra interpretatione sensus et refoveri convenit, et resolvi. Tu autem haec toto mentis et corporis labore custodiens, numquam fidem, numquam deseras confessionem: ne licitis excedas dum sectaris illicita; et impossibilia cupiens, exuare salutaribus, Deo taliter praemonente: Altiora [a 1Kb] a te ne quaesieris et fortiora a te ne scrutatus fueris (Eccli. III, 22). Id est, quae tibi prodita de coelestibus vel infernis lege ipsius [Col. 1145C] non sunt, noli penitus audire vel credere; quoniam quos decipere carnis vitiis diabolus non potest, tali studio et vanitate supplantat; occultaeque scientiae arbitros statuens, lapidem sub lapide cogit inquirere, ut inveniant serpentem. Ergo sufficiat canonicis inhaerere doctrinis et divinarum historiarum notitiam perquirenti, ea tantum non ignorare quae scripta sunt, summaque diligentia conditum assidue recordari Christum Dominum crucifixum, venturumque [Col. 1146A] in judicium resurgentium corporum, et cum electis perpetuo regnaturum. Haec fiducialiter credes, haec futura profiteberis, ut sanctorum coetibus aggregatus aeternae vitae honore blandissimo et donari possis et perfrui. [b 1Kb] Sic inter obvias peccatorum procellas atque aestus saeculi collabentis justitiae regulam servans, fidei specialiter integritate merearis quae sunt perpetuo mansura post saeculum.



CAPUT XX. Confessio ad Deum.

APOLL.---Magna est quidem libelli prioris editio, ac [c 1Kb] perspicuis intellectibus sensus rerum notitiam fidemque docuerunt; sed non minus praesentis utilitati, quam gratiae ascribendum est praecedentis: quia licet a multis, ut ipse professus es, decursa [Col. 1146B] lustraveris, intulit tamen brevitas commodum quod raro mereantur eloquia prolixorum; fructusque non parvus est. Trinae primum unitatis divinitatem clara expositione cognoscere, tum Judaeorum in perfidia sua casum, et in haereticis universarum impietatum ruinam; tum denique in stultitia tua. Novatiane, convictus, quantum tibi ex Dei indulgentia derogaris, evidentibus Scripturarum testimoniis didicisti. Brevis insuper fidei adjecta conclusio est, cordique adeo cuncta sederunt, ut in his quae secunda sunt degere votum sit, in his consummare desiderium: modo ut haec rerum omnium creator ingenitus per eum quem ex se atque intra se genuit Deum, et nunc florem sumpti corporis habitantem in utraque mansurum nativitate complectitur, per sanctum perinde Spiritum [Col. 1146C] impleturus exaudiat; et alumnae precationis effectu conferre non abnuat, quae praestitit velle; reptantemque inter praecepta sua parvis gressibus famulum placidus tueatur et dirigat, Trinitatem in personis ac nominibus, Deum in majestate ac substantia confitentem; utrumque tamen suae miserationis beneficiis relaturus, si et vivendo voluntatem ipsius impleam, et servatam patrum traditionibus fidem, futurae resurrectionis gaudiis repraesentem.



LIBER TERTIUS.
[Col. 1145]


PRAEFATIO.
[Col. 1145D]

Tertium hunc jam instruentes libellum conversationis catholicae formam loquemur, qua instrui alios, non qua ipsi velimus efferri: haec dispositis observantiae gradibus quid effici ab homine possit aut soleat, divinis ut exinde sententiis demonstrabit, exiguis ac mediocribus summa sic temperans, ut nequaquam humilioribus deroget, quod sit collatura [Col. 1146D] potioribus; sed ut illud Apostoli: Quisque sibi vindicans fidem penes se habeat, nec judicans quemquam in Domino glorietur (Rom. XIV, 22): cautius utique servaturus in propriis, quod in alienis [a 1Kb] gravius aestimarit. Huic igitur operi paulisper studium commodantes, solitas exercebimus sub congrua disputatione personas; atque institutum a cognito eruditore discipulum arduae professionis honore provocabimus [Col. 1147A] morem districtionis aggredi disciplinae, subjectisque actibus probabilium monachorum mentionem futurae consummationis inducere: cui haec breviter perscrutanti quae sit de Antichristo absolvetur obscuritas; ut his speciatim decursis ultima resurrectionis fides pateat, quae licet dudum bene credita atque suscepta sit, verbis tamen simplicibus intimata divina promissione firmabitur.

Primus itaque, ut in caeteris, Apollonius dilatae collationis spatia relaturus, velut comperendinatam repetet subnixa auctoritate vel affabilitate doctrinam, ut praedicti ordinis membra perlustrans servire justitiae arctius cupiat, aevique residua Deo deputans, mori quoque pro ejus nomine non recuset, cum librato in singulis tenore cognoscat quid velle hominem, [Col. 1147B] quid audere conveniat: quia et soli fiduciae omnia credere parum firmum est, et infirmitati in omnibus subjici nihil merentis.



CAPUT I. Quae opportuna vivendi forma.

APOLLONIUS.---Si digne comparatum est, o Zacchaee, ut id quod in mutis animalibus saepe comperimus, etiam in quorumdam hominum sensibus cerneremus; profecto in me hoc specialiter veniens dicti veteris sententiam comprobavit: nam sicut caetera animalia ad ea semper loca ubi aliquando bene pasta sunt revertuntur, nec largioribus illecta pabulis oblivisci possunt quod jejuna perceperint: sic nos post verbi, ut nunc intelligo, famem sitimque doctrinae colloquia tua avidi petimus, expertisque tractatibus [Col. 1147C] fiducialiter inhaeremus; a quo scilicet coelestis scientiae cibos, et haustus intellectuum sumpsimus divinorum. Ecce enim vix adhuc vastis gentilitatis erroribus liberi, modo infusae regenerationis novitatem spirantes, [a 1Kb] integritatem fidei te tradente jam novimus, atque universa haereticorum membra carpentes munus catholicae confessionis amplectimur, et Deo auctore fidentes exstructae super petram domus tegmina possidemus; si idem bonorum omnium largitor indulgeat, terrenae conversationis actum et caecas saeculi vanitates ab evangelicae turris specula visuri. Sed quamlibet creatorem proprium, ut est, nosse bonum primum sit, atque in fidei susceptione verae salutis certa fundamina; alia tamen ordinatio credulitatis, alia vitae est: et spiritalis aedificii solidam [Col. 1147D] molem tametsi impacta nequitiarum torrentibus unda non subruit; justitiae tamen metalla non pingunt, si nulla virtutum opera suffragentur. Unde quia ab hujusmodi studiis tempore pridem, non mente cessavimus, recentes post quietem sensus dilatis, ut recolis redde tractatibus; et quam nos potissimum vivendi formam inire conveniat, consultus exprome: ut dum [Col. 1148A] spiritalem indulgentiam salubriter suades, haec denique ex Scripturis edicta constituas, quae cum fidem teneaat, [b 1Kb] virtutis operum et gratiam non omittant.

ZACCHAEUS.---Memini dudum collationem nostram diei fine suspersam, et subcrescentibus interrogationum causis tempus magis quam studia defuisse; ob quae nunc ea conditione tibi cedimus, ut a nobis vivendi formam requirens, competentem scientiae gradum, non quod gloriemur ex nobis, sed quod ex Deo prodesse aliis velimus, accipias: in quo tamen non absurda praemonitio est tutis primordiis munire proposita, et manentibus in observatione desideriis ascensum semper potiorum moliri. Ait enim in Evangelio Dominus: Nemo, inquit, aedificaturus turrem, non prius secum cogitavit et sumptum (Luc [Col. 1148B] XIV, 28). Ne interrupto opere incautius coepta rideantur, et sint odii quae fuerant prius voti. [c 1Kb] Talis aggrediendorum hostium causa, praenoscere pugnaturos proprias docet vires, perpensoque adversi agminis pondere vel foedus inire vel praelium, ne sera infirmitatis querela dare insecuturo terga compellat, et post facti praecipitis poenitentiam loco motis aut lugubris conditio subeatur aut turpis.

Itaque prima ac sine discrimine via est, Deum firmiter credere, et cum bene credideris, plus timere; toto insuper, ut saepe jam diximus, formidatum corde diligere: non quia idem bene ac male facere potens est, sed quia magis praestare bona mavult, et numquam pro noxa ut meremur, ulcisci. Consequens bonum est vitae simplicis puritas, et [Col. 1148C] exosis facinoribus in proximos studium charitatis. Sic enim scriptum est: Diliges Dominum Deum tuum ex toto corde tuo, et ex tota anima tua, et ex totis visceribus tuis (Matth. XXII, 37); et proximum tuum tamquam te (Ibid., 39). Quo in loco non de propinquitate sola fit mentio, sed jure proximus dicitur, qui malis obrutus prosperis adjuvatur, et adoptiva miseratione confotus, quod cognatione generis non habet, gratiarum ad Deum [d 1Kb] reddit affectu. Unde illud Salomonis est: Conclude eleemosynam in corde pauperis, et ipsa pro te exorabit ab omni malo (Eccli. XXIX, 15). Et iterum: Qui pauperis miseretur, Deo feneratur (Prov. XIX, 17). David similiter: Junior fui et senui, et non vidi justum derelictum (Psal. XXXVI, 25, 26); nec semen ejus quaerens panem. Tota [Col. 1148D] die miseretur et commodat, et semen ejus in benedictione erit. Job perinde: Conservavi, inquit, egenum de manu potentis; et pupillo cui non erat adjutor, auxiliatus sum. Os viduae benedixit me semper, cum essem oculus caecorum, et pes claudorum, et invalidorum pater (Job. XXIX, 12, sec. LXX). Et Dominus in Evangelio se in personis humilium sublevari docuit, [Col. 1149A] dicens: Amen dico vobis, quod fecistis uni ex minimis estis, mihi et fecistis (Matth. XXV, 40). Apostolus quoque: Qui parce seminat, parce et metet; et qui seminat in benedictione, de benedictione et metet. Unusquisque autem secundum quod proposuit in corde suo, non quasi ex tristitia et ex necessitate; hilarem enim datorem diligit Deus (II Cor. IX, 6, 7). Totum autem misericordiae opus prodesse per Esaiam Spiritus pandit, dicens: Solve omnem nodum injustitiae, resolve suffocationes impotentium commerciorum, dimitte quassatos in requiem, et omnem consignationem injustam dissipa. Frange esurienti panem tuum, et egenum sine tecto induc in domum tuam. Si videris nudum, vesti, et domesticos seminis tui ne despexeris. Tunc erumpet temporaneum lumen tuum, et vestimenta [Col. 1149B] tua cito orientur, et praeibit ante te justitia tua, et claritas Dei circumdabit te. Tunc clamabis, et ego exaudiam: dum adhuc loqueris dicam, Ecce adsum (Isai. LVIII, 6, 9). Ergo substantia absque fraudibus parta, si ita possideatur, accepta est; ac non in facultate mediocri, sed in cupidine divitiarum causa peccati est, Domino protestante; Vae vobis, divites, qui habetis consolationem vestram (Luc. VI, 24). Et iterum: Difficile, qui pecunias habent, intrabunt in regnum coelorum (Luc. XVIII, 24).

Conjugia autem honesta Deo non displicent, et in procreationis liberorum solemnis tori modesta dilectio, Scriptura dicente: Propter hoc relinquet homo patrem suum et matrem suam, et adhaerebit uxori suae; et erunt duo in carne una (Gen. II, 24). Et iterum [Col. 1149C] Quod Deus junxit, homo [a 1Kb] non disjungat. (Matth. XIX, 6). [Inde habitus non luxui deditus, sed nitori.] Et secundum Apostolum: Omnium quae in macello veneunt, esca sine culpa est (I Cor. X, 25); quoniam, sicut idem Apostolus ait: Non est regnum Dei esca et potus, sed justitia et pax in Spiritu sancto (Rom. XIV, 17). Perniciosa tamen nimietas usus utriusque est, Domino sic monente: Videte ne graventur in vino et crapula corda vestra (Luc. XXI, 34). Quod jam tamen per Salomonem ante praedixerat: Cui vae, cui lividi oculi? nonne eorum qui commorantur in vino, et sectantur ubi convivia fiunt (Prov. XXIII, 29, sec. LXX)? Unde Apostolus sumendi propter infirmitatem vini dat Timotheo praecepta (I Tim. V, 3), sed modici. Haec et alio loco dicens: [Col. 1149D] Nemo vos seducat (Coloss. II, 18); ebriosi regnum Dei non possidebunt (I Cor. VI, 10). In hac igitur vitae forma et conversationis sobriae disciplina mens ad [Col. 1150A] Deum prompta sit; ciciraque jejunia et assiduae in supplicationibus preces justitiam aut mereantur aut faciant, ut sumpta ex Evangeliis sententia sic viventem comitetur ac protegat: Gloria in excelsis Deo, et pax in terra hominibus bonae voluntatis (Luc. II, 14). Haec mediocribus, si sublimium fervor aberit, dicta sufficient. His vitae perennis promissa concedi, omnium Scripturarum pandit auctoritas: ut si inter illa futuri regni clarissima sidera [b 1Kb] splendor eximius non attollit exiguos, delicta non opprimant, mansionumque, ut ipse meminit, apud Patrem diversitas consoletur, illudque in summa adhortantis Domini succurrit edictum: Omnes qui crediderint in me, non confundentur (Rom. IX, 33). Id est, ut eos a Christo vis nulla disterminet, quos semel eidem fides [Col. 1150B] pura nexuerit, et salutaris signi integritate salventur, qui ea quae ob laborem difficilia sunt aut impossibilia respuunt, aut aggredi quia sunt ardua et magna, timuerunt.



CAPUT II. Quae sit sublimioris vitae regula conservanda.

APPOL.---Aperta est doctrinae istius veritas, sanumque consilium, ut Deum prae cunctis affectibus diligentes, etiam si summa non capimus, nequaquam tamen vel [c 1Kb] mediocribus excedamus: et si honor sublimium splendorque non veniat, sententia miseros aeterna non damnet. Sed vere istud aut inertis aut diffidentis est animi, atque a Dei munificentia praecipuum niI sperantis, torpere in exiguis hominem cui summa proposita sint, et vitae tanti facere commoditatem, [Col. 1150C] ut inaestimabilium saeculorum regna dissimulet, vel quadam vulgi conditione despectus sero se lugeat non quaesiisse, quod jam mereri exacta saeculi conversatione non possit. Quae nobis ergo vivendi forma sublimiorque sit ratio propositi celsioris, sacris non pigeat docere sententiis, quia non ita labor aspernatur infirmos, ut nulla divinae provocationis fiducia cohortetur, dum in his quae, ut ipse dixisti, velut impossibilia praedicantur, et temporibus [d 1Kb] meritum non tenetur, et actu levius fortasse quam creditur.

ZACCH.---Angusta quidem et ardua via est, quae ducit ad vitam (Matth. VII, 14); sed cum sint possibilia cuncta credentibus, in quantum ratio nostrae fragilitatis admittit, fastigia munerum divinorum [Col. 1150D] sub Dei semper invocatione quaerenda sunt; praecipue cum in nostro corpore Dominus, agens nil penitus quod homo efficere non possit, injunxerit, [Col. 1151A] Apostolis dicens: Ecce reliqui vobis exemplum quod sequamini (Joan. XIII, 15). Id est: Excusatio impossibilitatis abscedat: ea facere posse vos doceo quae ipse non renui: quapropter Si perfectus vis esse (ut idem consulenti juveni Dominus ait), vade, vende omnia bona tua, et da pauperibus; et veni, sequere me (Matth. XIX, 21). Id est: Oblitus respuensque terrena, coelestia concupisce; et, sicut ipse subjicit dicens, Thesauri spiritalis opibus abundabis (Ibid.). Talis e im apud Deum voluntariae paupertatis est causa, ut temporarie inops factus, dives maneas in aeternum, et caducam saeculi dignitatem vel voluptatem pro illius amore contemnens, coelestes delicias possessurus obtineas. Inexsolubilia itaque mundi istius vincula rumpenda, et quaedam facultatum et praediorum abjicienda sunt onera; ut ad [Col. 1151B] Redemptorem nostrum pervenire cupientes, nullis delictorum necessitatibus urgeamur: quibus tametsi cum voluntate ipsa peccandi necessitas abest, timenda nihilominus semper occasio est, ac nonnumquam sub honestis actibus culpa subrepens; [a 1Kb] in ipso Evangelio veritate sic testante: Qui non vendiderit omnia quae possidet (Luc. XIV, 33), et tulerit crucem suam, et secutus fuerit me, non potest meus discipulus esse (Ibid., 27). Ergo enitendum est, ut illius primum discipuli, post amici esse possimus. Cessat enim conditio servitutis, si meritum spiritale succedat, ipso dicente: Si feceritis quod mando vobis, ecce jam non dicam vos servos, sed amicos (Joan. XV, 14). Hic labor sic viventibus gratus est, et pro spe hujusmodi cunctis deliciis praestat injuria, [Col. 1151C] blanda humilitas, patiensque contemptus, victus exiguus, pauperque vestitus; et in imperia spiritus carne depressa, obliqua vitiis studia discenda sunt, iram vincere, invidiae nihil debere, ejus colere mansuetudinem, arrogantiam detestari, respuere humanae gloriae vanitatem, et linguam, saevissimum malum, ab obtrectatione cohibere; ut sic exuviis veteris hominis absumptis, non frustra illud Apostoli recenseatur: Sicut portavimus imaginem terreni, portemus et imaginem coelestis (I Cor. XV, 30); imitatoresque illius simus (I Cor. IV 16), sicut ille Christi, fiducialiter usurpantes: Nostra autem conversatio in coelis est (Philipp. III, 20). Et, Pars nostra Dominus (Thren. III, 24). Cum in haec semper intenti nec visu recipimus nec auditu, quo aut admitti delictum aut admittendum soleat cogitari.



CAPUT III. Quae instituta monachorum; vel quare a multis odio habeantur.
[Col. 1151D]

APOLL.---Sufficienter interrogationis istius vota suppleta sunt, et ita verae perfectionis merita patuerunt, ut quidam animo experiendi fervor obrepserit, et vitae praesentis usum a totis delictorum occasionibus segregarit. Quae nunc igitur monachorum congregatio vel secta sit, vel quam ob causam etiam nostrorum odiis digni habeantur, exprome: qui utique [Col. 1152A] si honesta sectantur, neque a fidei unitate dissentiunt, imitandi sunt potius quam vitandi, quia, ut arbitror, ejusdem apud Deum criminis atque peccati est odisse bonos, cujus et noxios non vitare; dum fieri nullo pacto potest, ut esse bonus malit qui diligit malos; vel rursum, malitiae stimulis non agatur, qui quamlibet bonitatis speciem praeferat, [b 1Kb] sit vere illud quod immerito in aliis exsecretur.

ZACCH.---Justa aestimatione perpendis hujusmodi propositum, vitamque sectantes odio esse fidelibus non debere, ne sub incerto mentis arbitrio pro malis bonorum ineatur offensa; et sicut scriptum est: Qui oderunt justos, delinquent (Psal. XXXIII, 22). Vae his qui dicunt malum bonum (Isai. V, 20). Multiplex enim observantiae istius forma est, ac sub uno propositi nomine diversa genera monachorum: sed [Col. 1152B] talis omnium causa, qualem in cunctis ordinibus fore nosti, ut propter morum varietatem sit etiam diversitas voluntatum: unde professio irreprehensibilis et sancta est; sed quidam sub hujus conversationis velamine odiis digna committunt, ac licet dissimili arguantur reatu, generaliter tamen a professione discedunt. Hi namque quorum inter deviantes perditior animus est, temporarie abstinentiam et continentiam simulant, et primum studiis lubricae familiaritatis irrepunt, captasque mulierculas vanis opinionibus illudentes, in usum miserae cupiditatis illiciunt; dum aut muneribus inhiant, et faeda avaritiae lucra conquirunt, aut dolo subditas vincunt, et a proposito devotae castitatis abducunt. Alii autem fideliter inchoant, ardentique proposito [Col. 1152C] justitiae servire contendunt; deinde inconsiderantius arrepta non perferunt, atque a coeptis desistunt, vel certe invidentium aut aggredi detrectantium persuasionibus molliuntur, atque ab instituti rigore discedunt; tum remissioribus assuefacti in omnem illecebram corporis redeunt, ac primam fidem irritam facientes, communis vitae ordinem laudant, ut actum propositi durioris accusent. Unde intelligis non ab his eorumque similibus integritatem perdurantis industriae praedamnandam, aut in labore sanctissimo sublimiter consummantium gloriam reverentiamque minuendam; cum, sicut dictum est, persona magis quam ordo displiceat, nec jure despici propter aliquos possit, quod magnanimiter servatur a multis.

Hi autem vere modum professionis istius exsequuntur, [Col. 1152D] qui, ut jam dictum est, abscissis penitus saeculi vinculis, in legis exercitatione versantur, et promissa ad integrum praestolantes, praecepta ad integrum implere nituntur: sed in his quoque observantiarum non parva distantia est; ac licet cunctis mereri cordi sit gloriam futurorum, alii tamen summis, alii mediocribus student.

Quidam etiam velut in postremo sectae istius gradu parva observatione contenti, tantum caelibes vivuat, vel numquam experti matrimonia respuentes, vel [Col. 1153A] amissorum recordatione commoniti, secunda, si prima habuere, devitant; dum alterum fere non caventibus provenit, ut aut quod in primis perdiderunt, non inveniant in secundis; aut rursum in consequentibus patiantur, quod caruerint in defunctis. Hi, inquam, rebus communis conversationis intersunt, et secreta non expetunt, vitae hujus consuetudinem retinentes; ut etiam si a delictis vacui fore possunt, occasioni tamen subjaceant delictorum; dum lege corporis in diversum trahente difficilius magna perficiunt, qui possunt mala videre nolentes. Habitus his nec inhonorabilis nec abjectus est; et aut idem qui omnibus cibus potusque communis, aut raro abstinens et in paucis recisus. Psallendi perinde vigore non fervent, nullisque vigiliis nocturnam [Col. 1153B] rumpunt quietem; non profusum, sed tractabilem censum poscentium inopiae suggerentes: fides calida est, non tamen fervens; et mens religiosa, non religioni penitus addicta. Hujusmodi autem consuetudo potiorum est; locis primum remotioribus habitant, etiamsi in urbibus degant, ipsumque conversationis ordinem non quidem jactanter ostentant, sed ab exhortationibus aliorum velle supprimere peccati loco ducunt.

His conveniendi unus omnibus locus est, sed dispar manendi; vestitus humilis, cibusque non blandus; nec interest ex quo potissimum sitis, vel quam vili liquore satietur, dum potandi arceat voluptatem, et vim corpore necessitatis excludat. Psallendi vero intentis crebra sunt studia, certisque horarum [Col. 1153C] vicibus laudandi Deum devotio distributa: jugis jejunii usque ad vesperum labor, et opus diurnum prout est scientia exercetur; [a 1Kb] ac singulis proprium quod alicui suppetit, non est; et est commune quod deficit. Ideo cunctis exsecrabilis torpor et victus nisi ex labore non congruens. Juncia perinde lectulis strata, parvisque velaminibus permissum somno corpus obtegitur: quin etiam supplicandi in nocte statuta sunt tempora, notaeque vigiliae. Numquam praeterea diei falluntur adventu, sed strenuos semper psallentes aurorae tempus exsuscitat, atque offerendas Deo laudes devotio matutina compellit.

Hi autem quibus primus observantiae gradus est, soli eremum ac squalentia deserti loca habitant, verisque vocabulis nuncupati singularem transigunt [Col. 1153D] vitam, aut cavatis in habitaculum saxis subterraneis specubus a sole et imbribus temperantes, pane veteri et sine ciborum adjectione vescuntur, sumentes purum e fontibus potum: vestitus talibus aut pellicius aut cilicinus est, et totius vitae usus in agone mentis et corporis. Jam vero ad Deum incessabiles preces, ac supplicatio in sacrificii vicem cedit; vel si quando ab oratione cessatur, psallendi gratia canitur laus divina, et alacritas mentis exercitio religiosae jucunditatis accenditur. Inest praeterea multifaria daemonum turba, et dolis [Col. 1154A] immundorum spirituum victrix constantia saepe congreditur. Continuatio assidua jejunandi, noctesque pervigiles, et aut sine fulcris humo corpuscula decubant, aut saxo [b 1Kb] paulisper dejecta durantur, ut somnus non agi videatur injuriosa brevitate, sed pelli. Haec monachorum diversitas, et talis spiritaliter degentium coelestis in terris agitur disciplina. Pro Dei autem nomine votiva mors omnibus, atque optabilis sancti exitus pompa, dum nulla in saeculo compensatur injuria; quod et sublimi honore munerandum est, et sine ulla temporum mutatione mansurum.



CAPUT IV. Si fideles monachi a Dei praecepto haec gerant.

APOLL.---Magna est quidem talium praedicatio virtutum, et in Dei voluntate [c 1Kb] vel laudibus famulantium [Col. 1154B] servitus gloriosa; quoniam hujusmodi studiis et perniciosa vitae istius blandimenta vitantur, et perennis beatitudinis praemia conquiruntur. Singula tamen quae a fidelibus monachis agi superius meministi, ex Dei monentis manare praecepto ordine coeptae informationis ostende: nam procul dubio clarum est, incerti eadem esse momenti, si non ejus auctoritate suscepta sunt, a quo et muneranda creduntur.

ZACCH.---Specialis primum expetendorum secretorum monachis causa est, ut peccati, sicut jam dictum est, etiam occasionem devitent, et quibus voluntas in proposito recta est, actus alius esse non possit; simul denique ut bellum contra saeculum suscepturi, nulla mundi frangantur illecebra; fervens [Col. 1154C] enim in spiritu fides rebus illius inimica est, sicut Joannes in Epistola sua praedicat, dicens: Nolite diligere mundum neque ea quae in mundo sunt. Si quis dilexerit mundum, non est charitas Patris in illo; quia omnia quae in mundo sunt, concupiscentia carnis, et concupiscentia oculorum, et ambitio saeculi est (I Joan. II, 15, 16). Jacobus similiter: Nescitis, fratres, quia amicitia hujus mundi inimica est Deo; et quicumque voluerit amicus esse hujus saeculi, inimicus Dei constituetur (Jac. IV, 4)? Vestitus autem humilitatem, et jugem jejuniorum laborem Deo acceptabilem fore David specialiter indicat, dicens: Ego, inquit, cum mihi molesti essent, induebar cilicio: et in jejunio humiliabam animam meam (Ps. XXXIV, 13). Et iterum: Posui vestimentum meum cilicium [Col. 1154D] (Ps. LXVIII, 12). Et: Panem meum cum cinere miscebam, et potum meum cum fletu temperabam (Ps. CI, 10). Dominus vero Joannis habitum praedicans, ait: Quid existis in desertum videre? Hominem mollibus vestimentis indutum? Ecce qui mollibus vestiuntur in domibus regum sunt (Matth. XI, 8; Luc. VII, 25). Ibi scilicet cultum fore indicans habitum, ubi et usum in voluptatibus abundantem: erat enim vestitus illius de pilis cameli, id est, etiam lanarum mollitie habitus carens. Zona perinde pellicia cingebatur; et vinum ac siceram non bibens, edebat locustas [Col. 1155A] et mel silvestre: elegantis paratiorisque convivii copias non requirens, eo tantum utebatur, quod electae conversationi nec inferret luxuriam, nec gigneret sumptum.

Unde Heliae magnum iter ex Dei jussione subituro aqua tautum ab Angelo, et vilis ponitur panis. Daniel vero ut desideriorum [a 1Kb] obtineat effectum, poculis ciboque non fruitur. Ipse denique Dominus in jejunio et humilitate diabolum vincit, sicut Apostolus ait: Semetipsum exinanivit, formam servi accipiens (Philipp. II, 7), ut nos et paupertate illius divites fieremus, et ab injuria salvaremur (II Cor. VIII, 9). Qui tamen cum in eodem susceptam ex gentibus gubernare vellet Ecclesiam, abstinentiam quoque verbis talibus praedicavit: Bonum est [Col. 1155B] non manducare carnes, et non bibere vinum (Rom. XIV, 21), in quo est luxuria (Ephes. V, 18). Id est, ut Deum mens humiliata plus cogitet, carnemque subjectam a luxu pariter sumptuque submoveat, quo utique et quaerendo occupamur, et sollicitamur expenso: cum si in Dei regnum intenti potius fuerimus, in exhibendis necessariis sententia illa non desit, qua scriptum est: Nolite solliciti esse quid manducetis, aut quid bibatis, aut quid vestiamini (Luc. XII, 22); quoniam haec gentes requirunt (Ibid., 30): illi scilicet quorum venter deus est, et spes omnis in faucibus (Philipp. III, 19). Quibus edendi, bibendique animalium more sola ac praecipua cura est. Praedictam autem rei fiduciam tali protinus confirmavit exemplo: Aspicite volatilia coeli: non arant, [Col. 1155C] neque serunt, neque in horrea congerunt: et Pater vester pascit (Matth. VI, 26): sic et vos modicae fidei (Ibid., 30): scit enim Pater vester quia his omnibus indigetis; itaque quaerite primum regnum Dei, et haec omnia apponentur vobis (Ibid., 32, 33): id est, nec opinantibus praebebuntur. Unde Apostolus, ut possideri omnia possit, nihil in sollicitudine possidendum declarat, dicens: Ut nihil habentes, et omnia possidentes (II Cor. VI, 10). Itaque intelligis eos proprietati suae cuncta subjicere qui cuncta contempserint, atque insipientium judicio pauperes credi, qui sunt in Dei promissione locupletes, et temporarie parva despiciunt, ut perpetua magna mereantur: hisque in saeculo egere contenti sunt, [Col. 1155D] quae ab aliis cum discrimine honestatis et vitae ad hoc per omne aevum contracta pariuntur, ut aut mox in saeculo hisdem viventibus pereant, aut quandoque de saeculo recessuris peritura cum saeculo relinquantur.



CAPUT V. Ex quibus Scripturis continentia vel virginitas praedicentur; vel si praeceptum est ut conjugia pro Dei amore separentur.

APOLL.---Clare patuit contemptum mundi cum humilitate vestitus continentiaeque proposito, sacrae [Col. 1156A] informationis oraculis praefulgere: eosque in coelestibus plus mereri qui de terrenis parva praesumpserint, atque ad hoc monachos duris observationibus erudiri, ut non solum vitia, sed materiam amputent vitiorum. Unde nunc evidens continentiae et virginitatis praeceptum iisdem Scripturarum auctoritatibus pande; quare denique caelibes non solum casibus facti, sed a justis conventibus abstinentes, recte quidem illicita condemnat, sed nihilominus licita aut aspernantur aut respuunt; [b 1Kb] quae si utique ex praecepto divinitatis ut praedicta venerunt, salubriter exiguntur: sin autem a coelesti informatione sejuncta sunt; quam ob causam velut oporteat imperantur, quae et in observatione difficilia, et in labore sine fructu sunt?

[Col. 1156B] ZACCH.---Adae quidem a principio dictum est: Non est bonum esse solum (Gen. II, 18). Et mox procreationum sententia subsecuta: Crescite et multiplicamini, et replete terram (Gen. I, 28; IX, 1). Sed facta eidem atque ex eodem mulier prius solatio quam conjugio fuit, donec a paradiso inobedientia faceret extorres, quos intra paradisum obedientia tenuisset, ac post beatae sedis excessum, mulierem suam pulsus agnosceret, libro Genesis hoc docente: Et cognovit Adam mulierem suam, et concepit et peperit filium (Gen. IV, 1). Ergo addictum laborem nuptiae praecesserunt, et tribulos spinasque passuri praevios adjecere conventus; secuta in procreationibus taedia, et parituram aliud praecessit edictum: In dolore, inquit, et moerore paries filios (Gen. [Col. 1156C] III, 16). Quos utique sic creatos diversi, ut cernimus, casus luctusque subriperent. Unde Apostolus praedicans ait: Tribulationem tamen carnis habebunt hujusmodi (I Cor. VII, 28). Non tamen conjugiorum inhonorabiles tori (Hebr. XIII, 4), aut immaculatum cubile sine fructu est: nempe soboles inde sanctorum; et quod laudatur in virginitate, conjugii est, sed sublimius continentiae praemium; celsiorque virginitas, nec potest timere quod minor sit, nec debet insultare quia major est: [c 1Kb] sed catholica interpretatio distincta honestis conjugiis praeconia tribuat castitatis; continentiae meritum abstinentibus reputet, integris praemium virginitatis ascribat. Hoc est non damnare quod bonum [Col. 1156D] est, sed suadere quod melius; unde illud in Scripturis evidens continentiae documentum est: Sciebat, inquit, Dominus quoniam minoratus est Israel, et non est jam derelictus praeter continentes. Quod Salomon in Spiritu praevidens ait: Tempus amplexandi, et tempus longe fieri ab amplexu (Eccl. III, 5). Quia praecepti veteris est, ut terra procreationibus impleatur; novi autem, ut continentia atque virginitas impleat coelum. Unde per Zachariam Dominus ait: Sancti lapides volvuntur super terram, in juvenibus triticum, vinum suave olens in virginibus (Zach. [Col. 1157A] IX, 16). In Evangelio denique spadonum diversa genera memorantur: sed illis specialis regni possessio deputatur, qui se ejus causa et amore castraverint; id est, non quos impossibilitatis necessitas cogit, sed quos voluntas efficit continentes. Sic enim scriptum est, Domino disputante: Sunt spadones qui ab hominibus fiunt; et sunt spadones qui ab utero matris suae ita nati sunt; et sunt spadones qui se castraverunt propter regnum coelorum (Matth. XIX, 12). De quibus per Isaiam dicitur: Dabo illis locum meliorem filiis et filiabus (Isa. LVI, 5).

Quam tamen adeo ardui ac sublimioris praemii esse professus est, ut dicentibus quodam loco Apostolis: Si sic est homini causa cum muliere, ergo non expedit nubere, ille responderit: Qui potest capere, [Col. 1157B] capiat (Matth. XIX, 10). Non ergo praeceptum de continentibus, sed suasio est; nec injungitur virginitas, ut sit necessitatis, sed, ut voluntatis possit esse, laudatur, Apostolo protestante: De virginibus autem praeceptum Domini non habeo: sed consilium do, tamquam et ipse scientiam Dei habens. Existimo ergo hoc bonum esse propter instantem necessitatem, quoniam bonum est homini sic esse (I Cor. VII, 25, 26). Joannes vero in Apocalypsi eos tantum Agni vestigiis inhaerere praescribit, qui contaminati mulierum conventibus non fuerunt, dicens: Hi sunt qui sequuntur Agnum quocumque vadit; hi sunt qui se cum mulieribus non coinquinaverunt; virgines enim permanserunt (Apoc. XIV, 4). Praeferuntur itaque rationabiliter meliora, sed tamen quae humiliora sunt, mala non [Col. 1157C] sunt; nec aliquod in nuptiis signatur delictum; sed ut paulo ante cognosti, propter instantis finis necessitatem, ne secundum Evangelium, Vae praegnantibus et nutrientibus sit (Luc. XXI, 23), continentia persuadetur, simul ut districtae satisfactioni aliquando sint dediti, qui conjugiis vacaverunt; ac peccatorum onera recordantes restitui Deo arctius enitantur, dum recte etiam a licitis abstinent, qui illicita commiserunt.



CAPUT VI. Quae consuetudo psallendi orandique sit, vel unde monachis haec praecepta venerunt.

APOLL.---Et ego sciebam virginitatis continentiaeque propositum meriti esse sublimis, praecipue cum Dei reverentiae dedicati humanam consecrent [Col. 1157D] voluntatem: dum et veneratione communi digna suscipiunt, et vitam angelicae dignitatis vel conversationis imitantur. Sed quia imperium in hac parte, non consilium credidi; auctoritatem ex Scripturis oportuit dari. Nunc autem quae orandi psallendique consuetudo tam crebra sit, aut [a 1Kb] unde ad monachos talium doctrinarum studia defluxerint, breviter pande: quamvis enim grande sit in assidua supplicatione momentum, cantandi tamen studium videtur otiosum; cum et attentior in ipsa supplicatione sit [Col. 1158A] raritas, et divinam majestatem seriis potius laudibus quam facetis deceat honorari.

ZACCH.---Intentos quidem orationi ac per omnia serios offerri nos Dei conspectibus fas est, et prosperum actuum regimen subjectis sensibus postulare; sed necesse est ut ocius impetret qui saepius deprecatur, Domino in Evangeliis depromente: Amen dico vobis, si non dabit propter amicitiam, dabit propter importunitatem (Luc. XI, 8); id est, si parum potest obtinere per meritum, rogandi frequentia praevalebit. Unde iterum: Orate sine intermissione, ut digni habeamini effugere mala quae superventura sunt vobis (Luc. XXI, 36). Per Salomonem vero Spiritus dicit: Ne impediaris orare semper (Eccli. XVIII, 22). Apostolus perinde: Orantes incessabiliter gratias Deo [Col. 1158B] agite: haec enim est voluntas ejus (I Thess. V, 28). In illo autem de canticis sancti carminis textu totum serium, totumque venerabile est; adeoque sanctis cultibus dignum, ut eo semper aut laudetur divinitas aut oretur. Hoc enim illic indulgentia divina prospexit, cum infirmitati nostrae abusionique consuleret, ut tristibus mitia, severis blanda permiscens abire nos quoquo modo a sui recordatione non sineret, cum ejus beneficia non solum loqui, sed et canere delectaret, Moyse primum post Rubri maris transitum, sic docente: Cantemus Domino, gloriose enim honorificatus est (Exod. XV, 1). David perinde pro bonorum retributione quid Deo potissimum offerret eligenti, cantandi psallendique amoenitas sedit; ait enim: Cantabo Domino qui bona tribuit mihi (Ps. [Col. 1158C] XII, 6). Et: Psallam nomini tuo, Altissime (Ps. IX, 3). Et iterum: Exaltare Domine in virtute tua; cantabimus et psallemus virtutes tuas (Ps. XX, 10). Per Hieremiam vero hujusmodi studiis deditos multiplicandos in gloria Deus dicit: Erunt, inquit, ex his cantantes vox laudantium; et multiplicabo eos, et non minorabuntur (Baruch. II, 32, 34).

Tres autem pueri in camino ignis intacti salvationis vicem in cantico laudis rependunt. Hymno cum Apostolis dicto, Dominus pergit ad montem; ut sanctae festivitatis [b 1Kb] libertas ab illo consummatae auctoritatis haberet exemplum, qui nos in omnibus imbuisset. Quod tamen certis diei noctisque horis esse [c 1Kb] celebrandum, David sub relatione proprii actus instituit, dicens: Ego, inquit, clamabo vespere, mane [Col. 1158D] et meridie (Ps. LIV, 18). Et iterum: Septies in die laudem dixi tibi (Ps. CXVIII, 164). Et tertio: Clamabo per diem, nec exaudies: et nocte, et non ad insipientiam mihi (Ps. XXI, 3). Exsultare ergo Dei laudibus nec regem puduit, nec prophetam, adeoque in his Deo nos placere perdocuit; ut cum sibi nocturnas spiritalium canticorum vigilias fore monstraret, officii ipsius et tempus edicat: Media nocte surgebam ad confitendum nomini tuo, Domine (Ps. CXVIII, 62). Hisdem se horis fortasse se venturum in Evangelio [Col. 1159A] Salvator astruxit, tum primogenita Aegypti Angelo affligente percussa sunt; et quod a Christo de hujus mundi potentibus in fine faciendum est, plagae illius praefiguratione signatum est. Paulus denique cum Sila tali meditatione perfuncti, a vinctis caeteris audiebantur in carcere, eosque ab hac solemnitate nec poena compescuit. Unde advertis psallendi orandique frequentiam justis [a 1Kb] sanctorum officiis celebrari finemque communem vel, si advenerit, proprium sub tali actu exspectare securos, dum in hac mentium oblectatione et fidei honor et alacritas crescit animorum; interque saeculi ac professae inquietudinis curas laeta exigit gratia quod obtinere non praevalet tristior disciplina.



CAPUT VII. Si Antichristus veniet, aut quo mundus fine claudatur.
[Col. 1159B]

APOLL.---Bene [b 1Kb] consummationis in narratione sanctorum actuum adducta cognitio est; atque interminatum saeculi, ut perhibetur, finem quo liberius inquireremus oblatum est. Quali ergo praesentium exitu rerum, vel quem in modum memorata libellis praecedentibus tempora concludentur? Unde praeterea tam confidentes gentium minae, ac profanorum superba sunt jurgia? Eritne aliquis sacrae appellationis assumptor, aut quisquam mortalium mentiri se Dei filium poterit audere? Mihi enim verisimile non videtur, ut diabolicae fraudis reliquiae vix admodum in paucissimis residentes, in legem iterum catholicam convalescant; et quam libet terminis careat divina potentia, in hoc usque antiqui serpentis injuria [Col. 1159C] differatur, ut exstincta tot saeculis bella perfidiae funestus reducat, perque omnia terrarum loca Ecclesiae cultibus stratus impium rursus efferat caput, qui ita venerandae majestatis invocatione torquetur, ut jam adire etiam ipsorum criminosorum volutabra vix audeat, dum occultis ignium suorum cladibus tortus totum undique contremiscit, quidquid ex nomine catholicae religionis audierit.

ZACCH.---Saeva in memoriam redigi cupis, et ineluctabilem humani generis obtritionem supremorum narratione proferri; quae tam flebili exaggeratione dicenda sunt, ut, sicut scriptum est, Nec fuerint umquam nec futura sint talia (Dan. XII, 1). Sed haec fieri humanae fidei defectio, et peccatorum immensitas maturabit: nec sunt quasi ex aliqua necessitate decreta, [Col. 1159D] sed ex praescientia sunt praedicta, Scriptura de Amorrhaeis prodente: Nondum, inquit, impleta sunt peccata Amorrhaeorum (Gen. XV, 16). Daniel perinde quia delictorum expletio sit futura, consummationem astruit secuturam. Unde et Dominus in Evangelio de abusione humani generis conquerens, ait: Cum venerit Filius hominis, putas inveniet fidem super terram (Luc. XVIII, 8)? Apostolus etiam horum [Col. 1160A] temporum iniquitatem increpans, ait: Erunt, inquit, in novissimis diebus tempora periculosa; homines se ipsos amantes, blasphemi, superbi, parentibus non obedientes, insensati, incompositi, sine affectione, sine misericordia (II Tim. III, 2, 3): qui cum justitiam Dei (Rom. I, 32), id est, futurum judicium, scirent, non intellexerunt; quoniam qui talia agunt, digni sunt morte.

Horum igitur merito venturum Antichristum fides certa est, immo diabolum sub persona hominis saeviturum; sed gentilitatem detestabitur, et circumcisionem suadebit. Nec enim aliter Dei [c 1Kb] Filius credi posset, nisi a se legis veteris reparationem exhibitam mentiretur; ac primum Judaeos idem totius perfidiae caput ac fallaciae sibi subdet. Christum enim et [Col. 1160B] venturum sciunt, et sempiternum judicem confitentur; sed ut atrocitatem illati a se facinoris excusent, in corpore quod interfecerunt venisse non credunt. Haereticis vero praedictus simulator Deum se quidem sed minorem asseret Patre, ut eorum denique impietatem perditioni suae suscepturus admisceat, et in utris que illa ex Evangeliis sententia compleatur: Credent, inquit, iniquitati, qui veritati credere noluerunt (Rom. II, 8). Tum gentiles, velut sensu rationabili carentia pecora, phantasiarum admiratione capturus est, ut illaqueatis nationum pene omnium populis, etiam electi, si fieri possit, dolis talibus seducantur: et hujus mali auctoritatem efficiet multitudo. Inde errorem mali veteris subintroducet; et qui primum idolorum vestigia convulsurus est, in [Col. 1160C] locis sanctis poni sibi statuas imperabit; easque adorari atrociter cogens, quod se odisse simulaverat subtiliter reparare nitetur. Nam, sicut dixi, ad hujusmodi facinus ignaros signis, praemiis inconstantes, sanctos suppliciis coarctabit infaustae abominationis imagines vultusque mortificos supplici adoratione venerari; nusquam secura cedentibus fuga, nullaque ut celet in abditis latebra, cum et a proximis prodantur latentes, et fugientes inedia consumantur. Ait enim in Evangelio Dominus cum de malis illius loqueretur: Et tradet, inquit, homo proximum suum (Matth. XXIV, 10). Inopia vero fideles necandos, Apocalypsis sic declarat. Faciet omnes pusillos et magnos divites et pauperes, liberos et servos, [d 1Kb] ut dent ipsi sibi characteres in manu sua dextera, vel in frontibus suis; [Col. 1160D] u nemo possit emere aut vendere, nisi qui habeat characterem vel nomen bestiae (Apoc. XII, 16, 17). Quem Daniel his sermonibus futurum praedixit: Exsurget rex improbus facie, intelligens propositionem; et fortis virtus ejus; mirabilia corrumpet et diriget, et exterminabit fortes, et populum sanctum: dolus in manu ejus et in corde suo magnificabitur, et abundantia corrumpet multos et ad interitum multorum stabit. Et iterum: [Col. 1161A] Extolletur rex adversus omnem fortem, et magnificabitur super omnem deum: et loquetur superba, et diriget quoadusque perficiatur ira: in consummatione [a 1Kb] enim fiet, et omnem deum patrum suorum non intelliget: et in cupiditatem mulierum non ibit (Dan. XI, 36, 37).

Itaque intelligis exsecrandi temporis regem prae omnibus aestimandum, qui eos quos violentia ac fraude nequiverit corrumpere, nitetur illecebra carpere, nec in deos patrum suorum, id est gentilium, intelligens, feralem in corpore enervato quasi purus praeferens castitatem, sanctum populum, id est christianum crudeli internecione vastabit. Sed hunc mundi luctum tribulationemque justorum irae coelestis stigmata subsequentur, et rerum omnium finem, [Col. 1161B] priusquam Domini dies magnus adveniat, malorum ineffabilium dolor praecedet, dum ante ultimam mundi solutionem humani generis reliquiis, aut in sacrilegiis perpetuo pereundum sit, aut ob sacrilegia in saeculo non vivendum.



CAPUT VIII. Quando veniet, vel quae longinquitas regni ejus.

APOLL.---Futurum vere Antichristum, atque in orbis excidium legemque catholicam saeviturum nimis perspicue clareque docuisti; sed quando adventurus, quanto tempore sit futurus, expositio coepta non contingit: sedula itaque mente percurre quae regnantem clausura sint tempora, quae praecurrant indicia venientem; quoniam si in tanta signorum, regnique virtute spiritalis nequitiae exserit voluntatem, [Col. 1161C] nullis contra aut destruendus rebus, aut signantius divulgandus; dignoscendae, ut arbitror, falsitatis nec ipsis copia fidelibus erit, nullaque dubios remediorum genera salvabunt; si compulsio transgressionum atrocitate et phantasiis plena, sit obscura notione. Unde hanc quoque ambiguorum partem divinae auctoritatis editione distingue; ut, evulsis radicitus fraudibus, et instruantur dubii, et confirmentur infirmi, dum et falsoris prodentur insidiae, et brevitate temporis forte constringitur insania bacchatoris.

ZACCH.---Manifeste quidem Antichristus veniet, sed confestim secuturus est Christus; et licet diem vel horam adventus sui, ut ipse ait (Matth. XXIV, 36), nec angeli sciant; quod secreti istius notionem [Col. 1161D] in suam Pater redegerit potestatem; evidentia tamen eodem mox docente signa praemissa sunt, quibus perpensa praesenti temporis qualitate adesse confestim suprema dignoscimus. Sic enim ait: Cum videritis signa in coelis, et prodigia in terris, gentem super gentem, regnum super regnum, praelia et opiniones praeliorum. famem et terrae motus per loca; tunc erunt initia dolorum, sed nondum finis (Ibid., 6, 8; Luc. [Col. 1162A] XXI, 10, 11). Percurre nunc singula, atque ex his quae gerantur aut gesta sunt quid supersit intellige: profecto id tantum [b 1Kb] deesse perspicies, quod novissimis aut jam ascribi possit aut jungi. Quis enim natus quietem patriae possidens vivit? Quis intra genitale solum populus labori exhibetur assueto, aut ab inferendo suscipiendoque discrimine, vel propriae salutis intuitu, vel domestico retinetur affectu? Ardet bellandi impius furor, atroxque insania armis delectatur et rapto: hinc fauces hiantes avaritiae cruor pascit, et cum pene injectis mortibus cuncta succenderit, reliquias tamen sitiens aut sternit aut spoliat. Non dilectio proximos, non justitia servat extraneos: gemens interea pietas exsulat, atque ab humanis mentibus pulsa, vestigia quae pridem reliquerat, [Col. 1162B] auferre compellitur. Regnis insuper regna confligunt, et insuspicabiles sceptris justarum sedium Augustos depellunt. Adde prodigiorum ineffabiles minas, et terrae creberrimos motus, pluraque coelo signa fulsisse. Quid inediae funestos exitus loquar, et infandis humanorum corporum cibis impletas deficientium aviditates? Horret animus dicere parricidiis famem pastam, et reliquias corporum dilectorum, ut saevius quam vixerant interirent, visceribus suorum sepultas.

Aestima, quaeso, utrum hoc ferre diu saeculum possit, quod eloqui humanus sermo vix audet. Utrumne haec diabolo otiante sic saeviant; quae licet merito nostris sint reputanda peccatis, illius tamen [c 1Kb] opere tecto peraguntur; qui coram continuo congressurus, [Col. 1162C] ita supremorum urgetur angustiis, ut quod implendum Evangelia praedixerunt, agere orbis desertione jam coeperit: haec enim his quae nunc memorata sunt, Dominus adjecit: Cum videritis abominationem desolationis stare in loco sancto: qui legit intelligat (Matth. XXIV, 15): id est, cum fiet omnium solitudo terrarum, sacrisque altaribus exsecrabilium imaginum abominatio praeponetur, et praedicatum fuerit hoc evangelium in toto orbe, tunc erit finis (Ibid., 14). Quae nunc igitur portio habitatioque terrarum est, quae nomen nostrae religionis ignoret, immo quae nobis ex se credentium membra non miserit? Unde Evangelii praedicatio propemodum jam impleta intelligitur: in Heliae tamen qui [d 1Kb] nunc venturus est, sermone complebitur; tribus enim et senis annis [Col. 1162D] primum Antichristum, deinde Christum adesse [e 1Kb] praedixit: qui quamlibet pari tempore regnaturus per Apocalypsin designetur, breviandos tamen ejus dies in Evangelio Salvator insinuat, ne intolerabilibus malis per diuturnitatem caro victa succumbat: sic enim ait: Et nisi breviati fuissent dies illi, non esset salva omnis caro (Ibid., 22). Non quod dierum ac noctium fixa ab initio constitutio sit mutanda, aut [Col. 1163A] currentium temporum horis spatia recidenda; sed sicut per Nathan denuntiata populi caedes pro tribus diebus tres tantum horas divina miseratione promeruit; ita exsecrandi temporis regnum non spatio credimus minuendum esse, sed numero; nec divinae ordinationi modum, sed furentis imperiis imponendum; ut in resurrectione post tanti certaminis pugnam, et devotio fidelium, et perfidia non lateat impiorum; dum et antiqui hostis brevis dominatio pellitur, et Dei advenientis reverentia sanctorum confessionibus honoratur.



CAPUT IX. Quibus Scripturis sit resurrectio repromissa.

APOLL.---Quantum videtur, et patere sollicitorum mentibus credo, ambiguae praedicationis obscuritas [Col. 1163B] absoluta est, et tota in planum supremi temporis missa cognitio; praecipue cum astipulantibus quae aguntur dierum malis clara sit ratio, nec aliud superesse merito credatur, quam ut annuntiaturi prophetae praesentia demonstretur. Nunc vero unum hoc consummatis interrogationibus praesta, ut resurrectionem ex Dei possibilitate jam creditam doceas et promissam; ne tantae admirationis magnitudinem sine auctoritate coelestium statutorum assertio nuda contigerit; sed libellis prioribus intimata praesentis eruditione firmentur, gaudium allatura credentibus, disputationem dubiis ablatura, dum et possibilem ex Dei potentia fatebuntur, et faciendam ex ejus promissione cognoscent.

ZACCH.---Tam plena est divinae miserationis erga [Col. 1163C] homines liberalitas, ut ea quae fragilitas terrena vix credit, probare voluerit antequam facere, ac prius veris confirmare credentes, quam probare dubiis credituros: nam cum hanc muneris sui partem totis admodum Scripturarum voluminibus indiderit, speciali per Ezechielem monstravit effectu, facilius homines suscitari a se posse quam facti sunt, frustraque quasi perditos hic lugeri, quos non sit impossibilitas ulla restitui. Ait enim: Et tulit me spiritus Domini: et ecce facies campi, et haec erat ossibus plena. Et circumduxit me in gyrum eorum; et ecce arida nimis. Et ait ad me: Fili hominis, si vivent ossa ista? Et dixi, tu scis, Domine. Et ait ad me: Prophetiza super ea, et dic: Ossa arida, audite verbum Domini. Haec dicit Dominus: Ecce ego adduco super vos [Col. 1163D] nervos et viscera, et obtegam vos cute, et dabo spiritum vobis, et vivetis. Et ecce os ad os conveniebat, et super ea nervi, et viscera nascebantur, et cutis desuper ascendit; et jacuerunt sine spiritu. Et ait ad me: Prophetiza, fili hominis, spiritui, et dic: Hoc dicit Dominus spiritui: A quatuor angulis coeli veni, spiritus, et insuffla ossibus istis et vivent. Et factum est: et steterunt pedibus suis congregatio nimis multa. Et ait ad me: Fili hominis, ossa haec domus Israel est. Qui dicunt: Vana est spes nostra nimis; interivimus. Et scient quod ego sum Dominus, cum educam eos de sepulcris et vivificabo populum meum, et ponam illos in [Col. 1164A] terra ipsorum, et faciam haec, dicit Dominus (Ezech. XXXVII, 1 14).

Unde Salvator Sadducaeis resurrectionem non credentibus ait: Quomodo legistis, Deus Abraham et Deus Isaac et Deus Jacob? Non est utique Deus mortuorum, sed vivorum (Luc. XX, 38). Apostolus autem sub elementorum comparatione, meritorum quoque distantiam praedicavit, dicens: Alia claritas solis, et alia claritas lunae, et alia claritas stellarum; stella enim a stella differt in claritate: sic erit et resurrectio mortuorum (I Cor. XV, 41, 42). Joannes vero etiam eos quos mare fluctibus tegit, astruit reformandos, dicens: Et mare reddet mortuos suos (Apoc. XX, 13). Tunc illud David canentis implebitur: Deus manifeste veniet, et non silebit: ignis in conspectu ejus ardebit, et in circuitu [Col. 1164B] ejus tempestas valida (Psal. XLIX, 3). Unde in Epistola sua Petrus: Quales nos, inquit, oportet esse, fratres, in die illa, cum coeli magno impetu transcurrent, et elementa ardore solventur (II Petr. III, 6)? Tunc illud sancti Apostoli vocibus deprometur: Ubi est, mors, aculeus tuus? absorpta est mors in victoria tua (II Cor. XV, 55). Et qui nunc lacrymosis seminibus justitiae vias implent, pretiosae mortis manipulos referentes, sublimium coronarum honore fulgebunt. De quibus scriptum est: Exsultabunt sancti in gloria, laetabuntur in cubilibus suis (Psal. CXLIX, 5). Et iterum: Exsultabunt ut vituli [a 1Kb] ex vinculis soluti (Malach. IV, 2). Et sicut scintillae inter arundines discurrent. (Sap. III, 7). Hi statuta coelestis throni sede Domini invitabuntur affatibus: Venite, benedicti Patris [Col. 1164C] mei; accipite regnum quod vobis paratum est ante constitutionem mundi (Matth. XXV, 34). Illa impios sententia persequente: Tacui, numquid semper tacebo (Isa. XLII, 14)? Id est, jam non subditus ut crucifigi a negantibus possim, sed paterna quam cernitis majestate subnixus, qui ex infirmitate carnis mortuus fueram, vivo ex virtute Dei, solioque aeterni judicis praesidens, non alia quam in Evangeliis praedixeram inimicos meos definitione condemno: Ite, maledicti, in ignem aeternum, quem praeparavit Pater meus diabolo et angelis ejus (Matth. XXV, 41); ubi est fletus et stridor dentium (Matth. VIII, 13).

Haec sunt quae moneri nostra voce te liceat: haec mentis et corporis labore fugienda sunt, et illa quae electis parantur adeunda, quorum magnitudinem [Col. 1164D] formamque non quaeras: erit enim: Quod nec oculus vidit, nec auris audivit, nec in cor hominis ascendit (I Cor. II, 9). Sed si inaestimabiles quarumdam regionum amoenitates, odoresque vix creditos aut audimus, aut cernimus; si quibusdam gentibus auro turbidi fluunt amnes, et gemma pro lapide est; si passim cinnamum et amomum nascitur vulgo; si denique mollia redolentibus thura, et pretiosa balsamis ligna rorantur; si nobis etiam sub corruptibili aere lilia picta sic candent, nec sui imitationem quolibet habitu aut odore permittunt: quid aeternarum divitiarum habiturae sint gratiae, quid splendor coelestium [Col. 1165A] dignitatum, eloqui sermo sensusque non praevalet: hoc tantum indubitanter accipias, nil illic necessarium, nil defuturum, sed omnium omnibus Deus laetitiarum inaestimabilium novitate generabit, quod dignum praesentiae suae possessione judicetur.

Nunc, inquam, mea qua potui instructione munitum indesinenter admoneo, ne aratrum culturae Dei ponens omissa respicias, aut ad propositum contendens bravium, cursum propositi ferventis retardes. Nisi peractus agon sit, palma non sequitur: nec nisi certamine consummato insignis gloriae praestatur triumphus. Unde in Salomone: Laus in exitu canitur. Et in Evangelio: Qui perseveraverit usque in finem, hic salvus erit (Matth. X, 22). [a 1Kb] Fiat ergo fides tua felix, ac semper informatoris tui ad Deum memento, nec nimis saeculi aut malorum imminentium [Col. 1165B] terrore movearis. Adjutor in omnibus Deus est, illoque virtutem spiritus ministrante inundatio tempestatum in leves defluet spumas; modo ut prima praestantis conscientiae arma non desint; ac si necessitas denuntiatae tribulationis advenerit, hostem confessio firma sustineat: dabit credenti in moerore patientiam, qui se praebiturum et verba promisit; opemque martyrii benignus impertiet, qui ut honorem nominis sui etiam morte tueremur, admonuit dicens: Qui perdiderit animam suam propter me, in vitam aeternam salvam faciet eam (Luc. IX, 24). Et iterum: Qui reliquerit uxorem, filios, parentes, et omnia quae habet propter nomen meum, in saeculo centuplum accipiet in futuro autem centuplum insuper et vitam aeternam (Matth. X, 30). [Col. 1165C] Ad hoc tamen tentari paulisper cognitos sinens, ut eodem perfuncti examinis labore sibi placeant, et illic justitia sic muneretur afflictos, cum judicare coeperit persequentes.



CAPUT X. Oratio ad Deum

APOLL.---Consummatus in interrogationibus ordo est, et vota in responsionibus plena, devotioris fidei ignem decursis Scripturarum testimoniis excitarunt: [Col. 1166A] habes promptum institutionis tuae fructum, et nisi infirmitas carnis [b 1Kb] officiat, paratam spiritus voluntatem: ille tantum efficiendi substantiam praestet, qui magna cupere se donante permisit. Quid enim quandoque in pulverem redigendo praecipua corpori cura? Quid molles sine exercitio meritorum proderunt somni? Quid quaesitus magno labore vel pretio [c 1Kb] saeculi honor, et ciborum blandities peritura post fauces? Nulla est illic acceptio personarum, nec sequentur exstinctos onera facultatum: nudi introivimus in hunc mundum, nudi necesse est exeamus; ac sicut David ait: Dormient viri divitiarum, et nil invenient in manibus suis (Psal. LXXV, 6). Et secundum Salomonem a multis talia sunt dicenda: Quid nobis profuit superbia? aut quid [d 1Kb] divitiarum jactantia contulit nobis? Transierunt omnia illa tamquam umbra [Col. 1166B] (Sap. V, 8). Devinctam tu potius cultibus tuis mentem creaturarum omnium formator institue, et qui solus renum scrutator et cordis es, perfice quod in votis est, ut cum elevaveris confringere terram, cum sicut liber plicabitur coelum, terribilique incendio cuncta solventur, sit primum fidei integritas supplicanti, nec conscientiam desperatio ulla confundat: tum sub conspectu majestatis tuae assistentium angelorum innumeram multitudinem post magnos patriarcharum honores et coetus splendentium prophetarum, post sublimes apostolorum thronos et beatorum martyrum exercitus coronatos, felices perinde confessorum catervas, atque impollutorum agmina sacerdotum subsequens famulum turba suscipiat, [Col. 1166C] vitaeque istius, si quae sunt maculae, labor verae perfectionis emundet: si vero indulgere pauperi perennium munerum largitor annueris, ut probatio catholicae confessionis et morte proveniat, [e 1Kb] vel quod lubricae conversationis actus infirmior fortasse non praevalet, devotio sanguinis pura sanctificet: erit ut in aeternum munere tuo gaudens vere me in laudibus tuis cantasse reminiscar: Quid retribuam Domino pro omnibus quae retribuit mihi? Calicem salutaris accipiam, et nomen Domini invocabo (Psal. CXV, 12, 13).




[Col. 1165]
ALTERCATIO INTER THEOPHILUM CHRISTIANUM ET SIMONEM JUDAEUM, EVAGRIO AUCTORE.
(Ex. ms. codice Vindocinensi, Biblioth. Galland. tom. IX.)
(C,S)

[Col. 1165D] Fuit igitur altercatio legis inter quemdam Simonem Judaeum et Theophilum Christianum. Judaeus [Col. 1166D] igitur sic ait: Crucicola signifer, Christianae legis te profiteris esse auctorem (Lege doctorem). Habes et [Col. 1167A] me patientem auditorem, si modo interrogationibus meis, non lenociniis sermonum aut argumentis, sed legis praesentia comprobes veritatem. Quod si tu me hodie viceris, facito Christianum; aut ego cum te superavero, faciam [a 1Kb] Nazaraeum Judaeum.

THEOPHILUS.---Non glorietur giberosus ut rectus.

SIMON.---Quem colis?

TH.---Sane si dicimus, et audenter probamus.

SIM.---Sacri venerandique Deuteronomii vox resultans dicit: Videte quod ego sum, et non est alius praeter me Deus (Deut. XXXII, 39). Et Esaias dicit: Ego primus et ego novissimus, et praeter me non est Deus (Isai. XLIV, 6).

TH.---Sacratissima Christi vox est, quam si tu volueris cognoscere, oportet te primum credere, et [Col. 1167B] tunc demum poteris intelligere. Esaias enim redarguit te dicens: Nisi credideritis, non intelligetis (Isai. VII, 9, sec. LXX). Indubitanter igitur Deum omnipotentem invisibilem novimus, et scimus, et colimus: deinceps Christum Deum et Dei Filium profitemur. Quod autem dicit: Ego primus et ego novissimus, duos adventus Christi significat.

SIM.---Quid illud quod ait: Praeter me non est Deus?

TH.---Christus Deus et Dei Filius de se dixit, quia praevidebat Antichristum venturum. De quo Zacharias propheta dicit: Ecce suscitabo pastorem in terra, et quod deficiet non visitabit, et dispersos non requiret, et contribulatum non salvabit, et integrum non consummabit, et carnes electorum comedet, [b 1Kb] eorum [Col. 1167C] evertet. Gladius super brachium ipsius est, et super oculum dextrum ipsius arefiens arefiet, et oculus ipsius ob caecabitur dexter (Zacch. XII, 16): proinde Christus dicit: Ego primus et ego novissimus.

SIM.---Ergo tu duos facis?

TH.---Deus unus est, ex quo Christus, et in quo Deus: sicut [c 1Kb] Abrahae ad ilicem Mambrae tres vidit, quibus occurrens, unum salutavit dicens: Domine, si inveni gratiam ante te, accipe aquam, et laventur pedes vestri, et refrigera te sub arborem istam (Gen. XVIII, 4); quod scilicet Abraham videbat praesentiam divinitatis, quod arbor crucis Christi tegmen credentibus refrigerii praestaret, de quo propheta in psalmo: Deus stetit in synagoga deorum, in medio [Col. 1167D] autem deos dijudicat (Psal. LXXXI, 1). Utique de Christo dicit, qui in synagoga deorum docuit, et virtutes fecit: proinde in psalmo quadragesimo quarto dicit: Thronus tuus, Deus, in saecula saeculorum: virga aequitatis, virga regni tui: dilexisti justitiam et odisti iniquitatem, propterea benedixit te Deus tuus oleo laetitiae prae participibus tuis (Psal. XLIV, 7). Quis Deus propter quem Deum dixit, Judaee? Utique Deus Pater Christum Dei Filium, pro quo et de quo receptissimus prophetarum Jeremias dicit: Hic Deus, et non est alius, nec aestimabitur absque illo: qui invenit [Col. 1168A] omnem prudentiam, et dedit Jacob puero suo, et Israel dilecto suo. Post haec in terris visus est, et cum hominibus conversatus est (Baruch. III, 36-38). Item in psalmo quadragesimo quinto dicit: Vacate et videte, quoniam ego sum Deus: exaltabor in gentibus, et exaltabor in terra (Psal. XLV, 11). Et in psalmo sexagesimo septimo: Cantate Domino, psallite nomini ejus, iter facite ei qui ascendit super occasum: Dominus nomen illi (Psal. LXVII, 5). Longum est, ut exempla persequar plura: his paucis veritas comprobatur.

SIM.---Recte quidem ad colentes testimonia unito spiritu fatentes, ori tuo consentientes; sed illud volo edisseras, sicubi in loco Deus per semetipsum Christum Deum constituit: tunc demum Christum Deum et Dei Filium cogitabo.

[Col. 1168B] TH.---Incredule Judaee, jam et de prophetis disputas? accipe tamen interrogationibus tuis responsum. Deus ad Moysem loquitur dicens: Ecce dedi te deum Pharaonis, et frater tuus Aaron erit propheta tuus (Exod. VII, 1). Praevide nunc Moysem, typum Christi, fuisse gentium incredibilium deum. Quanto magis Christus credentium est Deus! Sicut enim Moyses populum de Aegypto, durissima Pharaonis servitute; sic et Christus credentes de diaboli potestate liberavit.

SIM.---Si ergo Christus Deus est et Dei Filius, quomodo ergo in Genesi scriptum est: In principio fecit Deus coelum et terram (Gen. I, 1.)? Potuerat dixisse: In principio fecit Pater et Dei Filius coelum et terram.

[Col. 1168C] TH.---Erras, Judaee, nec umquam invenies veritatem, nisi veritatis intelligas originem. Nam si velis credere, poteris et in principio ejus invenire quis est Christus Dei Filius: sic enim ait: [d 1Kb] Fecit Deus coelum et terram, hoc est in Christi arbitrio, et ad voluntatem ejus, et ad cujus imaginem hominem dignatus est facere; dicit enim: Faciamus hominem ad imaginem et similitudinem Dei: masculum et feminam fecit eos (Gen. I, 26, 27).

SIM.---Potuit hoc et ad angel os dixisse.

TH.---Erras, Judaee. Cui umquam Angelorum dixit Deus: Filius meus es tu: ego hodie genui te (Hebr. I, 5)? Et rursus in psalmo dicit: Principem ponam illum excelsum prae regibus terrae (Ps. LXXXVIII, 28). Angelis autem jubet, Christum adorent. Et iterum [Col. 1168D] in Canticum Deuteronomii dicit: Laetamini, gentes, cum eo, et adorent eum omnes angeli Dei (Deut. XXXII, 43, sec. LXX).

SIM.---Proba mihi Christum esse principem.

TH.---Jam dixi. Accipe nunc aliam probationem, si potueris vel sic credere. Nam cum Jesus filius Nave staret trans Jordanem, virum vidit stantem; et gladius utraque parte acutus in manu ejus. Dixit illi Jesus: Noster es, an adversariorum? Ego princeps militiae majestatis Domini (Jos. V, 14).

[Col. 1169A] SIM.---Et hoc volo mihi edisseras, quomodo est Filius Christus; nam et omnes sancti filii Dei dicti sunt: proinde sicut mihi probasti principem illum esse, proba nunc Dei Filium illum ex Deo natum. Longe enim remota est Divinitas a coitibus humanis, nec miscetur amplexui.

TH.---Loqueris quasi Judaeus. Nam, Christus Deus, Deus Filius, primogenitus, verbo editus, ore prolatus. Sicut enim Deus cum hominem in principio e limo terrae fecerat, flatum suum in eumdem spiraverat, et factus est homo in animam vivam; et ita Verbum suum, hoc est Christum ex utero cordis sui genuit; sicut in Basilion libro secundo dicit: Et fuit verbum Domini ad Nathan prophetam dicens: Vade et dic servo meo David: non tu aedificabis mihi [Col. 1169B] domum ad habitandum; sed cum impleti fuerint dies tui, suscitabo semen tuum post te: hic aedificabit domum nomini meo, et erigam thronum ejus usque in saecula: et ego ero illi in patrem, et ipse erit mihi in filium, et fidem consequetur et domus ejus (II Reg. VII, 4, 5, 12, 13, 16). Et in psalmo II dicit: Quare fremuerunt gentes, et populi meditati sunt inania (Ps. II, 1)? Item in psalmo quadragesimo quarto: Eructavit cor meum verbum bonum: dico ego opera mea regi (Ps. XLIV, 2). Isaias dicit: Consummatas quidem et abbreviatas res audivi; quoniam Verbum breviatum facit Deus in omni terra (Isa. X, 22). Hic est Verbum qui verbera nostra sanavit, de quo in psalmo centesimo quinto dicit: Misit Verbum suum, et sanavit eos (Ps. CV, 20). Item in alio psalmo testimonium [Col. 1169C] perhibet propheta dicens quod coelum de quo supra diximus, Christo, et in Christo qui est Verbum Dei, fecerit: Verbo Domini coeli firmati sunt, et Spiritu oris ejus omnis virtus eorum (Ps. XXXII, 6). Hic est Verbum qui velociter mundum percurrit, et animas errantium per legem novam ad Deum convertit: de quo in psalmo centesimo quadragesimo sexto: Qui emittit Verbum suum terrae, velociter currit sermo ejus (Ps. CXLVII, 15). Et Isaias dicit: Ecce Verbum Domini factum est illis in maledictum, et noluerunt illud. [a 1Kb] Nam prophetam nostrum Joannem prophetico ore clamantem: In principio erat Verbum, et Deus erat Verbum, et Verbum erat apud Deum. Hoc erat in principio apud Deum. Omnia per ipsum facta sunt, et sine ipso factum est nihil (Joan. I, 1, 3). [Col. 1169D] Et rursus Filius pari genere testimonium reddit Patri et nativitatis suae exordia testatur, dicens per Salomonem: Ego ex ore Altissimi prodivi primogenitus ante omnem creaturam. Ego in coelis feci ut oriretur lumen indeficiens. Ego in altissimis habitavi, et thronus meus in columna nubis (Eccli. XXIV, 5-7). Vides ergo exeuntibus patribus tuis de Aegypto, quia Christus erat qui in columna nubis praecedebat eos. Item illic in Proverbiis ejusdem: Dominus condidit me in initio viarum suarum, in principio in opera sua: antequam terram faceret, et ante omnes colles genuit me. Cum patraret [leg. pararet, ] [Col. 1170A] coelos, aderam cum illo; et cum secerneret sedem suam, quando fortia faciebat fundamenta terrae, eram simul cum illo disponens. Ego eram cui adgaudebat, quotidie autem laetabar in faciem ejus, cum laetaretur orbi perfecto (Prov. VIII, 22, 30 sec. LXX).

SIM.---Potest hoc pro sapientia dixisse.

TH.---Erras, Judaee, et veluti velamen [Forte velamine] ignorantiae sensus tuus contectus est. Non immerito sanctissimus Moyses velaminis tegmine faciem velabat, quod velamen corda vestra contexit. Accede proinde ad Dominum et Dei Filium, et auferetur de sensibus tuis tegmen ignorantiae. Sapientiae dictum existimas, ignorans quoniam Christus ipse est Dei virtus et Dei sapientia (I Cor. I, 24). Adeo reges vestri qui per successionem regnabant, non [Col. 1170B] poterant sapientiam et virtutem accipere, nisi per vocabulum nominis Christi. Hujus rei auctorem Danielem dabo dicentem: Signabitur visus et prophetia. Orietur justitia sempiterna, et ungetur Sanctus sanctorum: et scies, et intelliges ab exitu sermonis in respondendo; et aedificabo Hierusalem usque ad Christum christorum et Regem regum vestrorum: unctio Samariae deficiet cornu illud (Dan. IX, 24). Deinde reges vestri ungebantur, et omnes prophetae siluerunt, quia de quo loquebantur venit, sicut Isaias ait: Ego sum qui loquebar, et veni ut evangelizarem vobis (Isa. LII, 6). Proinde, ut diximus, ipse est Christus christorum, Dominus dominorum. Auctorem Esaiam dabo dicentem: Sic dicit Dominus Christo meo Domino cui tenuit dextram, ut exaudiant eum [Col. 1170C] gentes: fortitudinem regum disrumpam, aperiam ante eum portas, et civitates non claudentur. Portas aereas aperiam, et vectes ferreos confringam, et dabo tibi thesauros absconditos »(Isa. XLV, 1). Cui ergo tenuit dextram Pater, nisi Christo Filio, quem omnes gentes exaudierunt, sicut in Psalmo dicit: Tu mecum semper tenuisti manum dextram meam (Ps. LXXII, 24)? Aut quae civitas illi clausa est? Et cui omnes portae aereae patent? Aut numquid et de nativitate ejus audebit disputare? cum idem propheta: Factum verbum Domini, inquit, ad Achaz: Pete tibi signum a Domino Deo tuo in profundum inferni, sive in excelsum supra. Et dixit Achaz: Non petam, et non tentabo Dominum. Et ait: Audite nunc, domus David: Non pusillum vobis certamen erit cum hominibus; et [Col. 1170D] ideo vos praestabitis certamen cum hominibus, quoniam Dominus Deus dabit vobis signum: Ecce Virgo concipiet, et pariet Filium, et vocabitur nomen ejus Emmanuel; quod interpretatur, Nobiscum Deus (Isa. VII, 10-14).

SIM.---Ego prophetis credo. Praeterea Isaiam receptissimum accipio; sed aliam virginem dixisse arbitror. Cum enim Salmanassar rex Assyriorum ducem suum misisset ad Hierusalem exprobrare Deum vivum; tunc Isaias prophetavit adversus Salmanassar regem dicens: Sprevit te, subsannavit te, virgo filia Sion. Caput suum movet adversum te, filia Hierusalem (Isa. XXXVII, 22). Quando et angelus de [Col. 1171A] castris Assyriorum centum octoginta millia percussit, in hoc fuit nobiscum Deus.

TH.---Erras, Judaee: nondum removes incredulitatem. Si ergo filiam Hierusalem dicis; quem filium peperit? vel quis butyrum et mel manducavit? aut quis infans fuit qui priusquam cognosceret patrem aut matrem, spolia Samariae detraxit? aut quem filium de semine David aluit? Isaias enim dixit: Ecce Virgo in utero accipiet, et pariet filium, et vocabitur nomen ejus Emmanuel. Butyrum et mel comedet: priusquam cognoscat vocare patrem vel matrem, accipiet virtutem Damasci, et spolia Samariae contra regem Assyriorum (Isa. VII, 14).

SIM.---Enarra mihi igitur ista quid se habeant, ut credere possim; quid mel aut butyrum intelligitur; [Col. 1171B] aut quae spolia Samariae Christus acceperit.

TH.---Si removeas incredulitatem, audies veritatem, ne forte inpleatur in te illud quod scriptum est: Sicut aspides surdae et obturantes aures suas, quae non audiunt vocem incantantium (Ps. LVII, 5). Audenter enim Isaias adversus incredulitatem vestram clamat dicens: Erunt vobis verba libri hujus sicut libri signati; quem si dederis homini scienti litteras ad legendum, dicit: Non possum legere, signatum est enim. Aut si dederis non scienti litteras, et dicas lege, dicet, Non didici (Isa. XXIX, 11, 12). Primum quia Christus secundum nativitatem infantium omnium, butyrum et mel manducavit. Hoc credimus, et sic vitam nostram custodimus; et quia octavo die circumcisus est. Butyrum autem unctio Spiritus intelligitur; [Col. 1171C] mel autem dulcedo doctrinae ejus, quam nos assequimur. Spolia autem Samariae hoc genere detraxit; quod cum infans esset, munera a Magis accepit, aurum, thus et myrrham; et postea adultus cum doceret et omnem veritatem demonstraret, relictis idolis, Samaria et Damascus bene crediderunt, relinquentes Assyrium, id est, diabolum.

SIM.---Bene quidem per omnia patefacis mysteria. Et quia Christum et Dei Filium ore Dei prolatum [a 1Kb] verbo genitum, et ex Virgine natum probasti. Quomodo ergo ex semine David in Bethleem civitatem natum asseveras?

TH.---Auctorem Isaiam dabo: Exiet virga de radice Jesse, et flos de radice ejus ascendet, et requiescet super eum Spiritus Domini (Isa. XI, 1). Virga enim [Col. 1171D] Maria virgo fuit, quae ex semine David processit, ex qua Christus flos patriarcharum secundum carnem nascitur. Deus enim qui in Numeris signum fecit, ut asina loqueretur, multum majus signum facere voluit, ut Christus ex virgine nasceretur. Aut quid mihi et tibi esset certamen, nisi ut Virgo peperisset?

SIM.---Credo Virginem, ut dicis, potuisse de Spiritu concipere. Agitur, si virgo potuit parere.

TH.---Incredule! Saxum Deus potuit rumpere, et aquam in sitientem [b 1Kb] producere; quanto magis Deus jubere potuit ut virgo partum ederet! Adhuc [Col. 1172A] tibi dico aliud testimonium, si tamen credas Baruch, Neri filium, qui in Babylonem prophetavit.

SIM.---Ergo me infidelem jam existimas, ut Baruch discipulum Jeremiae non recipiam, qui a Jeremia toties missus populum allocutus est, qui et prophetiam suam Baruch conscribere jussit. Et quia sciebat Jeremias illum populum effusum in captivitatem, et prophetavit; sed de Christo nihil meminit.

TH.---Quomodo ergo prope finem libri sui de nativitate ejus, et de habitu vestis, et de passione et resurrectione ejus prophetavit dicens: [c 1Kb] Hic unctus meus, electus meus, vulvae incontaminatae jaculatus, natus et passus dicitur. Et quoniam tunicam illius desuper contextam, ut haec omnia; Simon, si credideris, aut cum veneris in plenitudine Evangeliorum [Col. 1172B] nostrorum, impleta cognosces. Quod autem in Bethleem natus est, audi Michaeam prophetam dicentem: Et tu, Bethleem, domus illius Ephrata, exigua non eris, ut constituaris in millibus Juda. Ex te enim mihi prodiet, ut sit princeps in Israel, et possessio ejus a principio, a diebus saeculi (Mich. V, 2).

SIM.---Multa quidem legimus; sed non ita intelligimus: proinde volo per singula quae interrogo, cognoscere comprobata testimonio veritatis. Praeterea quia Deus circumcisionem praecepit, quam primum patriarchae tradidit; quam circumcisionem Christum habuisse superius professus es: quomodo ergo mihi credere suades, qui circumcisionem prohibes?

TH.---Circumcidere carnem prohibemus, circumcisos [Col. 1172C] autem credere libenter habemus. Abraham enim qui priusquam circumcisus esset, amicus Dei effectus est, et justitiam adeptus est per fidem, non per circumcisionem (II Paral. XX, 7; Isa. XLI, 8; Jac. V, 23). Sic enim dicit: Patrem multarum gentium constitui te ante Deum, quia credidisti (Gen. XVII, 4). Proinde dicit: Credidit Abraham Deo, et reputatum est ei ad justitiam. (Gen. XV, 6; Rom. IV, 3). Hoc enim priusquam circumcideretur audivit, et postea circumcisionem accepit, ostendens duos populos ad fidem Christi venturos, unum ex circumcisione, et unum ex praeputio. Nam si Christus circumcisus non fuisset, quomodo mihi hodie crederes; aut prophetis, quod ex semine David veniret? Circumcisio enim signum est generis, non [Col. 1172D] salutis.

SIM.---Ergo quo modo filium Moysi, cum esset in praeputio, angelus suffocabat, nisi Seffora mater ejus accepto calculo circumcidisset? et cum sanguis immineret, oravit dicens: Stet sanguis circumcisionis pueri (Exod. IV, 23).

TH.---Contra te loqueris, Judaee; et superius tibi (dixi) quod Moyses [d 1Kb] typum fuit Christi: omnia quaecumque fecit, in imaginem Christi praecurrebat. Nam Seffora mulier quae puerum circumcidit, synagoga intelligitur. Quod autem dicitur: Stet sanguis circumcisionis pueri; adeo Deus in Moysem sic dicit: [Col. 1173A] Aedifica mihi altare de lapidibus non circumcisis, et ferrum non injicies in eis (Exod. XX, 25): quod scilicet adveniens Christus, Ecclesiam aedificaturus erat de populo incircumciso.

SIM.---Proba mihi Christum neminem circumcidisse.

TH.---Crede, et ipse tibi probabis: cum coeperis plenitudinem Evangeliorum revolvere, ibi invenies Matthaeum apostolum publicanum, et Zacchaeum principem publicanorum, et multos invenies [a 1Kb] incircumcisos, qui cum Judaeis crediderunt. Nam si saeculi sacrificia, hostiae taurorum et arietum et agnorum jussa immolabantur, et prohibita sublata sunt, et populus minor, id est noster, majori praelatus, et Testamentum novum veteri praepositum; [Col. 1173B] ita et circumcisionem jam non carnis, sed cordis celebrare praecepit. Dicit Deus ad Rebeccam in Genesi: Duae gentes in utero tuo sunt, et duo populi de ventre tuo dividentur, et populus populum superabit, et major serviet minori (Gen. XXV, 23). Et in Deuteronomio dicit: Eritis gentes in caput, incredulus autem populus in cauda (Deut. XXVIII, 44). Et Jacob benedicens Ephraim et Manasse, immutans manus, dextram minori superponens, immutationem creaturae demonstrabat. Pro Testamento autem novissimo sic dicit Isaias: Ecce facio nova, quae nunc orientur, et ponam in deserto flumina (Isa. XLIII) 19), hoc est in Ecclesia Evangelia. Et Jeremias dicit: Ecce dies veniunt, dicit Dominus; et consummabo domum Israel et domum Juda, testamentum [Col. 1173C] novum; non tale testamentum quod disposui patribus vestris, in die qua eduxi eos de terra Aegypti (Jerem. XI, 7). Audi nunc de circumcisione legislator Moyses quid dicit: In novissimis diebus circumcidet Dominus cor tuum et cor seminis ad Dominum Deum tuum ad mandatum (Deut. XXX, 6). Et Jeremias ait: Viri Juda, et qui habitatis Hierusalem, renovate vobis novale, et nolite serere super spinas. Circumcidimini Deo vestro, et circumcidite praeputia cordis vestri, ne exeat ira et exurat, et non sit qui exstingvat (Jerem. IV, 3, 4). Et ad Jesum Nave dicit Deus: Fac tibi gladios petrinos nimis acutos, et circumcide secundo filios Israel (Jos. V, 2). Numquid tunc [b 1Kb] ferrum deerat? Sed Deus ad Dominum nostrum Jesum Christum loquebatur, quod per apostolos suos spiritaliter [Col. 1173D] corda circumciderit; adeo [An a Deo?] apostolus noster Simon dictus, et postea Petrus nomen accepit.

SIM.---Manifesta sunt quae mihi ostendisti: et circumcisio cordis quae esse potest, et quod praeputium de corde circumcidendum est?

[Col. 1174A] TH.---Omnis concupiscentia et libido corde concipitur: proinde circumcisio novi Testamenti talis est, quam Deus et Christus Filius ejus ostendit. Circumcidamus libidinem, avaritiam, malitiam, cupiditatem, furta, fraudes, fornicationes; et omne quod tibi fieri non vis, alio non feceris. Haec est circumcisio Christianorum, quam et primi sanctorum habuerunt, scilicet Enoch, Noe, Job et Melchisedech; qui non carnis, sed cordis circumcisionem habuerunt. Potuerat Deus Adam [c 1Kb] circumcisum formare.

SIM.---Exaestuo vehementi cogitatione, Christum tam maledictam et ludibriosam sustinuisse passionem: si tamen vera sunt quae dicitis, a patribus crucis [d 1Kb] patibulum eum esse suffixum. Scimus Aman [Col. 1174B] maledictum a patribus nostris pro merito suo esse suspensum, qui genus nostrum petierat in perditionem, in cujus morte peracta revoluto (anno) gratulamur, solemnia votorum festa celebramus, quod a patribus traditum accepimus; et Abessalon qui ad caedem patricida fuit pependisse in arbore legimus. Christus autem si patibulum mortis hujus sustinuit, et in cruce pependit; cur non hoc ipsum a patribus nostris accepimus, nec passum in Scripturis nostris invenimus, ut sicut inimicum genti nostrae gauderemus affectum? Erubescere poteris, Theophile, si hoc dictum minime comprobaveris. Nam scriptum est in Deuteronomio: Maledictus homo qui pendet in ligno (Deut. XXI, 23).

TH.---Primum hujus dicti accipe rationem. Recole [Col. 1174C] superius Deuteronomii lectionem, de quibus dictum est: Sic enim ait Moyses: Si quis peccaverit, in judicium mortis puniatur exemplo: suspendetis eum in ligno; et omnis qui pendet in ligno, maledictus erit (Ibid., 22). Sed hoc de peccatore dicit, qui mortale peccatum fecit. Christus autem peccatum non fecit, sicut omnes prophetae testantur; sed pati necesse habuit, ut Scriptura impleretur. Dicit enim Isaias: Qui peccatum non fecit, nec inventus est dolus in ore ejus; sed Dominus tradidit eum pro peccatis nostris (Isa. LIII, 9). Nam alibi prophetam dixisse ostendimus: Ecce verbum Domini factum est illis in maledictum, et noluerunt illud. Et iterum dicit: Inter maledicos reputatus est (Ibid., 12). Audi et Jeremiam in Lamentatione dicentem: Spiritus vultus [Col. 1174D] nostri, Christus Dominus comprehensus est in interitum gentis nostrae; sub cujus umbra vivimus inter gentes (Thren. IV, 20). Scimus autem sanctissimum David plenum annis in pace quievisse, nec aliquam passionem mortis aut crucis sustinuisse. Audi ergo in psalmo vicesimo primo dicentem Christum: Foderunt [Col. 1175A] manus meas et pedes meos, dinumeraverunt omnia ossa mea. Ipsi vero consideraverunt et viderunt me: diviserunt sibi vestimenta mea, et super vestem meam miserunt sortem. Tu autem, Domine, ne elongaveris auxilium tuum, ad defensionem meam conspice (Ps. XXI, 17-20): et caetera quae tribus sequentibus versibus dicuntur. Item per Isaiam: Expandi manus meas ad plebem non credentem et contradicentem, qui ambulat vias non bonas, sed post peccata sua (Isa. LV, 2). Item apud Jeremiam: Venite, mittamus lignum in panem ejus, et eradamus de terra vitam ejus (Jerem. XI, 19). Item in Deuteronomio: Eterit pendens vita tua ante oculos tuos, et timebis die ac nocte, et non credes vitae tuae (Deut. XXVIII, 66). Item in psalmo centesimo quadragesimo: Elevatio [Col. 1175B] manuum mearum, sacrificium vespertinum (Ps. CXL, 2). Item apud Zachariam: Et intuebantur me, quem transfixerunt (Zach. XII, 10). Item in psalmo LXXXVII: Exclamavi ad te, Domine, tota die, expandi ad te manus meas (Ps. LXXXVII, 10). Item in Numeris: [a 1Kb] Quasi homo Deus suspenditur, neque sicut filius hominis minas patitur. Et in Canticis canticorum ex persona Ecclesiae dicit: Frater meus candidus et rubicundus, lancea compunctus a militibus (Cant. V, 10). [b 1Kb] Quae candor quid aliud quam fidem populi demonstrat? Rubor enim passionem significat. In hoc enim primo adventu suo ut omnem humilitatem et deformitatem usque ad mortem sustineret, audi denique in psalmo vigesimo primo quid dicat: Ego autem sum vermis et non homo, opprobrium hominum et abjectio [Col. 1175C] plebis. Omnes videntes me deriserunt me, locuti sunt labiis et moverunt caput. Item illic: Aruit tamquam testa virtus mea, et lingua mea adhaesit faucibus meis, et in pulverem mortis deduxisti. (Ps. XXI, 7, 8, 16). Item illic: Placebo Domino super vitulum novellum, cornua producentem et ungulas (Ps. LXVIII, 32). Quid dicis, Judaee? numquid David cornutus erat? Age nunc, intellige racemum illum in Numeris (Num. XIII, 24), quem in terra repromissionis duo vectantes reportabant: quod utique figura fuit Christi pendentis in ligno. Adveniens de terra repromissionis, id est de Maria, quae ex genere terreno fuit. Subvectantes autem [c 1Kb] phalanguam, duorum populorum figuram ostendebant: unum priorem, scilicet vestrum terga versum Christo dantem; [Col. 1175D] alium vero posteriorem, racemum respicientem, scilicet noster populus intelligitur.

SIM.---Quid de malagranata dicturus es, quae ad Moysem allata sunt cum eodem racemo?

TH.---Rectissime malagranata racemum secuta sunt. Figura scilicet Ecclesiae fuit, habens intra se populum rubore sanguinis Christi censitum.

SIM.---Quid de ficulneis dicturus es, vel quibus argumentis, tractatibus tuis probabis ficum peccatum [Col. 1176A] non esse, cum [d 1Kb] quando protoplastus Adam in transgressione sua folia [e 1Kb] ficus contexit pudenda, quod fuit prurigo et amaritudo peccati?

TH.---Supra cutem istam intelligis, Judaee: nam arborem ficus et [f 1Kb] foliarum tegmen veteris hominis figuram intelligitur. Nam si velles spiritalem hominem considerare, hoc est interiorem, pomum de ficulneis ad Moysem de terra repromissionis allatum invenies spiritaliter, sicut Ezechiae regi Judae post augmentum vitae suae, massa fici in sanitatem carnis suae accepisse. Adjungens et dicens: Accipe tibi massam ficus terrae et cataplasmare, et sanaberis (IV Reg. XX, 7): ut scilicet confractis impietatibus, libidinis sanitatem recipias. Revertamur nunc ad humilitatem Christi et adventus ejus, de quo agebamus, [Col. 1176B] audies Isaiam dicentem: Domine, quis credidit auditui nostro, et brachium Domini cui revelatum est? Annuntiavimus de eo, sicut infans: non species ei, neque decor; et vidimus eum, et non habebat speciem neque decorem: homo in plaga positus, et qui scit infirmitates sustinere; quia adversata est facies ejus, depretiata est, nec computata. Hic peccata nostra portavit, et pro nobis in doloribus est. Sicut ovis ad occisionem ductus est; et sicut agnus coram tondente se, sic non aperuit os suum: in humilitate judicium ejus sublatum est. Nativitatem autem ejus quis enarrabit? quia tolletur a terra vita ejus: a malignis plebis meae adductus est in mortem; et dedi divites pro morte ejus, quia peccatum non fecit, nec dolus inventus in ore ejus: sed Dominus voluit tradere [Col. 1176C] eum pro peccatis nostris, et inter iniquos reputatus est (Isa. LIII, 1, sec. LXX). Item illic de humilitate primi adventus ejus testatur dicens: Posui dorsum meum ad flagella, maxillas autem meas ad palmas, faciem meam non averti a foeditate sputorum: et fuit Dominus adjutor meus (Isa. L, 6, 7). Et Jeremias dicit: Ego sicut ovis ad victimam ductus, et nesciebam (Jerem. XI, 19). De quo quidem agno in imaginem Christi Moyses apud Aegyptum pascha celebravit in liberationem populi: nec aliter poterat populus Dei de domo servitutis et de pressura Pharaonis liberari, nisi agnus occideretur, et pascha celebraretur, et de sanguine ejus limina domus signarentur, ut cum venerit angelus vastator, viso [g 1Kb] agno sanguinis in domibus salvarentur. [Col. 1176D] Quod sacramentum ante praedictum adventum Christi impletum est. Pro hoc enim in primo adventu suo occisus est, ut nos liberaret de diaboli potestate et de idolorum cultura. Anniculus autem dictus est, quia posteaquam tinctus est in Jordane, [h 1Kb] annum praedicavit, et sic passus est: et sanguine ejus fronte signati censemur, ut in secundo adventu, cum venerit vastatio mundi istius, salvi esse possimus. Hujus rei auctorem Ezechielem prophetam [Col. 1177A] dabo, qui et ipse duos adventus Christi significat dicens: Transi per mediam Hierusalem, et da signum in frontibus virorum dolentium et gementium ab iniquitate quae fit in terra (Ezech. IX, 4). Et rursum secundum adventum significat vastationem non signatorum dicens: Ite in civitatem, et nolite parcere seni, neque juveni, et mulieribus, et parvulis, nolite parcere gladio. Super quos autem signum inveneritis, nec tetigeritis, et sanctis meis nolite parcere (Ibid. 5, 6). Hoc signum Raab meretrix quae in figura Ecclesiae fuit, coccum et [a 1Kb] spartum in fenestra pependit, ut cum Jesum Nave veniret Hierico debellare, viso signo coccineo, Raab et qui in domo ejus essent, salvarentur. Ita et in adventu Christi, cum venire coeperit Christus Filius Dei secundum [Col. 1177B] saeculum istum ex igne cremare, Ecclesiae et qui in ea fronte signati fuerint, salvabuntur. Sic et Osee (Osee I, 2) qui typum Christi tenuit, jubet accipere uxorem fornicariam, hoc est Ecclesiam, quam de fornicatione idolorum Christus accepit, quia initium fornicationis est idolorum servitus.

SIM.---Ergo Ecclesia fornicaria est?

TH.---Quid enim interpretatur fornicaria, nisi omnibus venientibus ad se quaestum fidei nulli denegare? Repudiata enim Synagoga, assumpsit sibi Christus Ecclesiam. Audi enim Jeremiam dicentem: Dimisi matrem vestram, et dedi illi libellum repudii, quod dedi matri vestrae, quia dimisi eam (Jerem. III, 8). Et alius propheta dicit: Judicamini ad matrem vestram, quia non sum vir (Osee II, 2). [Col. 1177C] Hic est etiam Dei virtus Christus, de quo Salomon in persona Judaeorum prophetavit dicens: Circumveniamus justum, quoniam contrarius est operibus nostris. Improperat enim nobis peccata nostra, et disciplinae nostrae. Filium Dei se nominat. Videamus si sermones illius veri sint: morte turpissima condemnemus eum. Erit enim respectus ex sermonibus nostris, vel ejus. Si enim est verus Filius Dei, suscipiet eum de manu contrariorum. Haec cogitaverunt, et erraverunt: excaecavit eos malitia eorum, et nescierunt sacramenta Dei (Sap. II, 12, 13, 17, 18, 20, 21, 22). Et Moyses in Deuteronomio dicit: Innocentem et justum non occides (Exod. XXIII, 7). Surrexisse autem illum a mortuis Scriptura testatur in psalmo dicens: Quoniam non derelinques animam meam in [Col. 1177D] inferno, nec dabis sanctum tuum videre corruptionem. Notas mihi fecisti vias vitae, adimplebis me laetitia cum vultu tuo (Ps. XV, 10, 11). Item in psalmo XXIX: Domine, eduxisti ab inferis animam meam (Ps. XXIX, 4). Item in psalmo dicit: Ego dormivi et somnum cepi, et exsurrexi quia Dominus suscipiet me. (Ps. III, 6). Et Osee: Vivificabit nos post duos dies, et die tertia suscitabit nos (Ose. VI, 3). Et ad Moysem Dominus in Exodo: Descende, inquit, et testificare populo, et purifica illos, ut lavent vestimenta sua, et sint parati [Col. 1178A] in die tertia (Exod. XIX, 21). Et Isaias: Nunc exsurgam, dicit Dominus, nunc clarificabor, nunc videtis, nunc erubescitis: vana erit formido spei vestrae: ignis vos consumet. Et de morte ipsius: Occidet sol meridie et obtenebrabitur dies lucis, et convertam dies festos vestros in luctum (Amos VIII, 9). Et Jeremias dicit: Occidit, cum adhuc dies esset (Jerem. XV, 9). Quod autem in coelos ascendit, testatur David in psalmo LXVI: Iter, inquit, facite ei qui ascendit super occasum, Dominus nomen illi (Ps. LXVI, 5). Item in XLVI: Ascendit Deus in jubilatione, Dominus in voce tubae (Ibid. 6). Item in XVIII: A summo coelo egressio ejus, nec est qui se abscondit a calore ejus (Ps. XVIII, 7). Item in XXIV, ascendente Christo in coelis: janitoribus Angelis dictum est: Tollite portas, principes, vestras, [Col. 1178B] et elevamini portae aeternales, et introibit rex gloriae (Ps. XXIV, 7, 8, 10). At illi qui nesciebant Christum Verbum in Virginem insinuatum, mirantes quod tali habitu, et [b 1Kb] trophaeam victricem reportans coelum ascenderet, interrogant: Quis est iste rex gloriae? Quibus responsum datur: Dominus virtutum ipse est rex gloriae. Item in CIX: Dixit Dominus Domino meo: sede a dextris meis, donec ponam inimicos tuos scabellum pedum tuorum (Ps. CIX, 1). De claritate regni secundi adventus ejus apud Danielem: Videbam nocte in visu, et ecce in nubibus coeli quasi filius hominis veniens, venit usque ad veterem dierum. Et data est ei potestas regia: et omnis claritas serviet ei: et fides ejus aeterna, quae non movebitur, et regnum ejus non corrumpetur (Dan. VII, [Col. 1178C] 13, 14). Dicite in nationibus: Dominus regnavit a ligno (Ps. XCV, 10). Item apud Isaiam: Puer natus nobis, cujus imperium super humerum ejus: et vocabitur nomen ejus magni consilii Angelus (Isa. IX, 6). Et si volucris omnem plenitudinem Evangeliorum cognoscere, invenies apud Joannem nostrum euntem ad passionem Christum crucem sibi in humeris portasse, pro quo haec Isaias dicit.

SIM.---Omnia quidem in Christo praefigurata manifesta probatione [c 1Kb] prae Scripturis meis mihi ostendisti: et volueram quidem credere, si non me psalmi istius deliberatio revocaret. Nam hic psalmus in Salomone dictus est: Deus judicium tuum (Ps. LXXI. 2), quem dudum mihi proposuisti: adeo ut titulus ejus te revincat, cum dicat: Psalmus in [Col. 1178D] Salomone.

TH.---Invisor ille qui protoplastum fefellit et populum vestrum decepit, per cujus invidiam mors in orbem terrae venit; hic videlicet sensus cordis tui praeoccupavit, ut rem manifestam et in lucem positam errollus (Sic) non intelligas. Salomon enim in Judaea quadraginta annis regnavit a Dan usque Bersabee; et postea deliquit, sicut in Basilion libro tertio dicitur: Et fecit Salomon malum, et non ambulavit in via David patris sui; sed aedificavit excelsum Chamos. [Col. 1179A] idola Moad, et regi eorum idola filiorum Ammon et Astaron, idola abominationis Sidoniorum; et excitavit Deus Satanam ipsi Salomoni Ader Idumaeum (III Reg. XI, 6, 7, 14). Christi autem regnum in omni porrectum est orbe terrarum. Ideo de eo propheta commemorat dicens: Permanebit cum sole et ante lunam in saecula, et dominabitur a mari usque ad mare, et a flumine usque ad terminos orbis terrae (Ps. LXXI, 5, 8). Non de Salomone dicit, cujus regnum et annos superius tibi ostendi.

SIM.---Recedit, ut video, de sensu meo inimicus patrum meorum diabolus, qui mentem meam caecabat. Coepi enim lumen veritatis agnoscere.

TH.---Crede ergo, illuminatus de vinculis exire [a 1Kb] tenebrarum. Sic enim Isaias de Christo dicit: Spiritus Domini super me, propterea unxit me. Misit me [Col. 1179B] bene nuntiare pauperibus, sanare contritos corde, educere de vinculis alligatos et de domo carceris, aperire oculos caecorum (Isa. LXI, 1). Quid aliud intelligi potest, nisi saeculi istius homines ignorantiae caecitate detentos, et diaboli vinculis alligatos?

SIM.---Multa quidem et inaudita manifestasti mihi: sed adhuc animae meae inest scrupulum diffidentiae, eo quod omnia [b 1Kb] relegisse colitis: sabbatum vero quem Deus custodiendum servandumque mandavit, negligitis. Cibos praeterea et vinum gentiliter sumitis: cum Deus specialiter praeceperit quae debeant ex animalibus et ex piscibus esse sumenda, et quae exercenda vel exsecranda, nec mortua illorum tangenda. Nisi hoc per Scripturas probaveris, periclitor credere.

[Col. 1179C] TH.---Jam superius dixi quod diabolus invideat tibi, quod scilicet filius sis patrum tuorum, qui tot beneficiis fulti, ex Aegypto liberati ad [c 1Kb] vicem metallini aeris Rubri maris circumsteterunt: unde largis etiam dapibus apparati, coelesti manna saturati, oblivione transgressi profanos deos quos colerent, ausi sunt postulare. Merito de vobis Jeremias dixit: Si mutabit Aethiops colorem, et pardus varietatem; sic et vos (Jerem. XIII, 23). Edocta mala sabbata, scilicet imaginaria requies septimi diei tradita fuit, primum quod Jesu Nave ut Hierico debellaret, septem diebus vicissim muros circuibat, arma bellica arcam testamenti gestantes: septima autem die septies circuierunt. Manifesta veritas est: aut sabbato coeperunt; aut in sabbato, cadentibus muris, Hierico [Col. 1179D] debellaverunt. Accedit quod humanum sabbatum Deus repellit dicente Isaia: Jejunium et diem festum vestrum et sabbata odit anima mea. Fecistis mihi taedium: non dimittam peccata vestra (Isa. I, 13). Illud autem sabbatum Deus desiderat, requiescere te ab operibus malis; ut millesimo anno, quod sabbatum sabbatorum est, mundus inveniaris ab operibus malis. Haec erunt sancta tenenda [d 1Kb] in qua [Col. 1180A] Deus delectetur. Cibus autem quod ambigis manducare debere, non carnes suillas, sed facta porcorum prohiberis admittere. Similiter aqua mixto luto voluptas, sororem tuam tibi in concubitu copulas, sanguinem sanguini incitas, rapinis terram perscrutaris, festa tua publicas, in plateis oras. Ecce quomodo peccas, et non intelligis de te scriptum in psalmo: Saturati sunt filiis, et reliquerunt quae superfuerunt parvulis suis (Ps. XIV, 14). Hoc est peccatum vestrum et posteritatis vestrae. De piscibus autem squamis cutem vestitis comeditis; caetera autem quae confingitis vitare, retibus extracta, et in multitudine piscium permixta, penitus exsiccata in liquamine dulciter manducatis. Vinum autem Christianorum ostende mihi per Scripturas ubi sit prohibitus bibere, et azymas tuas manducare vetamur. [Col. 1180B] Audies prophetam dicentem: Veloces pedes eorum ad effundendum sanguinem (Ps. XIII, 3). Et rursus: Manus vestrae sanguine plenae sunt. Et in Deuteronomio: de vinea Sodomorum vinea eorum, et propago eorum ex Gomorrha. Uva eorum, uva fellis, et botrus amaritudinis. Ira draconum vinum eorum, ira aspidum insanabilis (Deut. XXXII, 32, 33). Si his tot et tantis testimoniis, Simon, credere nolueris; saluti tuae contradicis. Lege, Simon, Danielem, et invenies Nabuchodonosor barbarum: Filium Dei ipse cognovit, quem tu tardas agnoscere. Nonne tres viros in fornacem misimus? Ecce video quatuor viros, et facies quarti similis Filii Dei (Dan. III, 91). Quid dicis, Judaee? Vide, ne in te impleatur invectio Abacuc prophetae dicentis: Videte, contemptores, et inspicite, [Col. 1180C] et desperate; quoniam ego opus operor in diebus vestris, quod non creditis, si quis narraverit vobis (Abac. I, 5).

SIM.---Lator salutis, Theophile, aegrorum bone medice, neque ultra differre possum. Jube me catechizari, et signo fidei Christi consecrari. Arbitror enim quod per manuum tuarum impositionem me peccatorum meorum abolitionem [e 1Kb] : immo sicut Jacob benedixit, et per impositionem manus accepit, ut major fieret ex minore; sic Ephraim et Manasse per impositionem dilatati sunt manuum.

Tunc Theophilus Simonem tinxit, et adeptus est fidem. Simon gratias agere Deo coepit dicens: Gratias ago tibi, Jesus, quem non vidi facie ad faciem, nunc autem credo in te spiritu et tota mente. Gratias [Col. 1180D] ago tibi, Jesu, quem non audivi, nunc autem audito invoco, Jesu, cujus sensum ante non habui. Nunc autem cupio in te sensum meum esse, per quem cognovi Theophilum discipulum tuum. Domine Jesu Christe, si quidem dignus sum tua convocatione, confirma me. Etenim errantibus viam demonstras, et perditos revocas, mortuos suscitas, infideles in fide tua configuras, et caecis oculos cordis [Col. 1181A] illuminas. Tu es ipse qui fuisti cum patribus nostris in deserto, tu es candelabrorum lumen; tu es altarium, et panis propositionum; tu es ara et victima voluntaria; tu es ipse vita mea, margarita, cristallum, jugum argenteum. Oro, Domine, ignorantiam [Col. 1182A] meam infelicitatis meae ne memineris: tu enim absconsa beneficia praestans es, qui mihi dignatus es omnia ostendere. Tibi sit honor, potestas, laus, gloria, hic et in cuncta saecula saeculorum. Amen.




[Col. 1181]
EVAGRII MONACHI SENTENTIAE.
(Cod. Regular. Luc. Holsten. tom. VI.)
(S)



I. AD EOS QUI IN COENOBIIS ET XENODOCHIIS HABITANT FRATRES.

[Col. 1181B] Haeredes Dei, audite sermones Dei; cohaeredes autem Christi, percipite eloquia Christi, ut detis ea cordibus filiorum vestrorum; verba autem sapientum doceatis eos. Pater bonus erudit filios suos: pater autem nequam disperdet eos. Fides initium charitatis: finis autem dilectionis scientia Dei. Timor Domini custodiet animam: continentia autem bona confortat illam. Sufferentia viri generat spem: spes autem bona glorificabit eum. Qui servituti subjicit carnes suas, impassibilis erit: qui autem nutrit eas, dolebit super illas. Spiritus fornicationis in corporibus intemperantium: spiritus autem pudicitiae in animis abstinentium. Secessio cum charitate purificat cor: separatio autem cum odio conturbat illud Melior millesimus in charitate, quam [Col. 1181C] solus cum odio in abditis et speluncis. Qui alligat memoriam malitiae in animam suam, similis est ei, qui abscondit ignem in paleis. Ne dederis escas multas corpori tuo, et non videbis in somnis phantasias malas: sicut enim exstinguit flammam aqua, sic phantasmata turpia exstinguit esuries. Vir iracundus terrebitur; mansuetus autem intrepidus erit. Ventus validus fugat nubes, memoria autem malitiae sensum a scientia. Qui orat pro inimicis, hic immemor est malitiae: qui autem parcit linguae, non contristabit proximum suum. Si exacerbaverit te frater tuus, induc eum in domum tuam, et ad ipsum ne pigeat te introire: sed manduca cum eo panem tuum: hoc enim faciens, eripies animam tuam, et non erit tibi offendiculum in tempore orationis. [Col. 1181D] Sicut charitas gaudet paupertate, sic odium delectatur divitiis. Non potietur dives scientia, et camelus non introibit in foramen acus: sed nihil horum impossibile est apud Dominum. Qui diligit pecuniam, non videbit scientiam; et qui congregat illam, contenebrabitur. In tabernaculis humilium commorabitur Dominus: in domibus autem superborum multiplicabitur maledictum. Inhonorat Deum qui transgreditur legem ejus: qui autem custodit eam, glorificat factorem suum. Si aemularis Christum, beatus efficieris: morte autem ejus morietur anima [Col. 1182B] tua, et non contrahes a carne tua malitiam: sed erit processus tuus sicut ortus stellae; et resurrectio tua, tamquam sol fulgebit. Vae iniquo in die mortis, et injustus peribit in tempore malo. Quemadmodum enim evolavit corvus e nido suo, sic immunda anima e corpore suo. Animas justorum deducent Angeli: animas autem malorum suscipient daemones. Quocumque ingressa fuerit malitia, ibi et ignorantia: corda autem justorum implebuntur scientia. Immisericors monachus inops erit: enutriens autem pauperes haereditabit thesauros. Melior est paupertas cum scientia, quam divitiae cum ignorantia. Ornamentum capitis corona; ornamentum autem cordis scientia Dei. Posside scientiam, et non argentum; et sapientiam super divitias multas. Justi [Col. 1182C] haereditabunt Dominum: sancti autem nutrientur ab eo. Qui miseretur pauperibus, exterminat iram: et qui nutrit eos, implebitur bonis. In corde mansueto requiescit sapientia: sedes autem impassibilitatis anima bene operans. Fabricatores malorum percipient mercedem malam: fabricatoribus autem bonorum dabitur merces bona. Qui ponit laqueum comprehenditur in eo: et qui occultat illum, disperiet ab eo. Melior est saecularis mansuetus, quam Monachus furiosus et iracundus. Scientiam disperdit iracundia; longanimis autem congregat eam. Sicut ventus auster vehemens est in pelagus, sic furor in corde viri. Qui orat frequenter effugiet tentationes: negligentis autem cor conturbabunt cogitationes. Non te delectet vinum et te non illiciat caro. Ne [Col. 1182D] enutrias carnes corporis tui, et cogitationes turpes deficient a te. Ne dicas: hodie festus dies, et bibamus vinum; et crastino Pentecoste, et manducabo carnem: eo quod non est festivitas apud monachos in terra ad replendum ventrem suum. Pascha Christi transitus a malitia est: Pentecoste autem ejus, resurrectio animae. Pentecoste Domini, suscitatio charitatis: qui autem odit fratrem suum, cadit in ruina magna. Festivitas Dei oblivio malorum: retinentem autem malitiam apprehendit luctus. Festivitas Dei scientia vera: qui autem intendit falsae scientiae, [Col. 1183A] morietur turpiter. Melius est jejunium cum mundo corde, quam epulatio in immunditia animae. Qui disperdit cogitationes malas de corde suo, similis est ei, qui allidit parvulos ad petram. Monachus somniculosus incidit in mala: qui autem vigilat, sicut passer volabit. Ne dederis te in vigiliis narrationibus supervacuis, et non abjicias sermones spiritales: quoniam Dominus inspicit cor tuum, et non te statuit innocentem ab omni malo. Somnus multus incrassat cor: vigiliae autem bonae acuunt mentem. Somnus multus superducit tentationes; qui autem vigilat effugit eas. Sicut ignis liquefacit ceram, sic vigiliae bonae cogitationes malas. Melior est vir dormiens, quam monachus vigilans in sermonibus vanis. Somnium angelorum laetificat cor; somnium [Col. 1183B] autem daemonum conturbat illud. Poenitentia et humilitas erexerunt animam: eleemosyna autem et mansuetudo confirmaverunt eam. Memento semper patris tui, nec obliviscaris judicium aeternum, et non erit delictum in anima tua. Si spiritus acediae ascenderit super te, ne relinquas domum tuam, et non declines in tempore tristitiae: sicut enim quis confricat argentum, sic splendidum fiet cor tuum, si perseveraveris. Spiritus taedii abigit lacrymas: spiritus autem tristitiae contribulat orationem. Cupiens divitias sollicitus eris multum, et amplectens illas lugebis amarissime. Non remoretur scorpius in sinu tuo; sic nec cogitatio mala in corde tuo. Occidere genimina serpentum ne parcas, et non parturies cogitationes eorum. Sicut enim aurum et argentum [Col. 1183C] probat ignis, sic cor monachi tentatio. Aufer a te superbiam, et vanam gloriam, et jactantiam longe facito a te. Qui enim expetita privatur gloria contristabitur: qui vero adeptus est, fiet superbus. Ne dederis superbiam cordi tuo, et ne dixeris in conspectu Domini, potens sum; ut non Dominus derelinquat animam tuam, et maligni daemones humilient illam. Tunc enim de aere conturbabunt te inimici, noctes autem terribiles suscipient te. Conversationem monachi custodit scientia: qui autem ab ea discedit, incidit in latrones. De petra spiritali manat fluvius; anima autem bene agens bibit ex eo. Vas electionis anima munda: immunda autem replebitur amaritudine. Absque lacte non enutrietur infans: et sine impassibilitate non exaltabitur cor. [Col. 1183D] Charitatem antecedit impassibilitas: scientiam autem praecedit dilectio. Scientiae adjicietur sapientia: impassibilitatem vero generat prudentia. Timor Domini generat sapientiam: fides autem Christi donat timorem Dei. Sagitta candens incendit animam; vir autem operator boni exstinguit eam. Clamorem et blasphemiam aversatur scientia: sermones autem dolosos fugit sapientia. Suave est mel, et dulcis favus: scientia autem Dei dulcior ambobus. Audi, monache, sermones patris tui, et ne irritas facias eruditiones ejus. Cum miserit te, obaudi ei, et quantum ad mentem comitere cum eo: hoc enim modo effugies cogitationes malas, et maligni daemones non praevalebunt adversum te. Si crediderit tibi pecuniam, [Col. 1184A] non dispergas illam: et si superoperatus fueris, non detineas apud te. Malus dispensator contribulabit animas fratrum; et memor malitiae non miserebitur eorum. Qui disperdit substantiam monasterii, fraudat Deum: et qui negligit eam, non erit impunitus. Iniquus dispensator, distribuit male; justus autem ut dignum est dispensabit. Qui male loquitur de fratre suo exterminabitur: negligens autem egentem non videbit lumen. Melior est saecularis in infirmitate serviens fratri, quam anachoretes qui non miseretur proximo suo. Insipiens monachus negligit instrumenta artis suae; sapiens autem curam habebit illorum. Ne dixeris, hodie maneo, et cras exibo: quia non in sapientia cogitasti de hoc ipso. Circuitor monachus meditabitur sermones falsos; [Col. 1184B] proprium autem ludificabitur patrem. Qui exornat vestimenta sua, et implet ventrem suum, hic pascit cogitationes turpes, et cum sanctis concilium non habebit. Si introiveris vicum, non proximaveris mulieribus; et non moratus fueris sermocinari cum eis; quemadmodum enim si quis glutiat hamum, sic abstrahetur anima tua. Longanimis monachus impassibilitate gaudebit: qui autem exacerbat fratres suos, odibilis erit. Mansuetum monachum diligit Dominus; turbulentum autem repellit a se. Piger monachus murmurabit: et somniculosus dolorem capitis fingit. Si contristatus fuerit frater tuus, consolare illum; et si dolet, condole illi: hoc enim faciens laetificabis cor ejus, et thesaurum magnum tibi cumulabis in coelis. Monachus, qui dissimulat custodire [Col. 1184C] sermones patris, maledicet canis patris sui, et derogabit vitae filiorum ejus: Dominus autem annullabit eum. Qui occasionem quaerit, separabit se a fratribus; patrem autem suum incusabit. Ne dederis auditum tuum sermonibus qui sunt contra patrem tuum, et non suscites animam inhonorantis illum; ut non Dominus irascatur in operibus tuis, et deleat nomen tuum de libro vivorum. Qui obedit patri monasterii, diligit semetipsum: qui autem contradicit ei, incidet in mala. Beatus monachus, qui custodit praecepta Domini: et sanctus, qui servat sermones patrum suorum. Piger monachus multa detrimenta patietur: si autem perstiterit in audacia, et habitum suum adjiciet perdere. Qui custodit linguam suam dirigit vias suas: et qui servat cor suum implebitur [Col. 1184D] scientia. Monachus bilinguis turbat fratres; fidelis autem agit quiete. Qui confidit in sua continentia, hic cadet: qui autem humiliat seipsum, exaltabitur. Ne dederis te saturitati ventris, et non implearis somno nocturno: hoc enim modo efficieris mundus, et spiritus Domini superveniet in te. Psallentis viri conquiescet indignatio: et qui longanimis est, interritus erit. Ex mansuetudine generatur scientia; ex ferocia autem inscitia. Sicut aqua dat incrementum plantationi, sic humiliatio iracundiae exaltat cor. Qui investigat convivia, exstinguetur lumen ejus; anima autem ejus videbit tenebras. Pondera in statera panem tuum, et bibe ad mensuram aquam tuam; et spiritus fornicationis fugiet abs te. Da senibus vinum, [Col. 1185A] et aegrotantibus offer escas; eo quod contriverunt carnes juventutis suae. Non supplantes fratrem tuum, et in ruina ejus ne congratuleris: Dominus enim cognoscit cor tuum, et tradet te in die mortis. Monachus prudens impassibilis erit: imprudens autem exhauriet mala. Oculum nequam excaecabit Dominus; simplicem autem eripiet a tenebris. Sicut lucifer in coelo, sicut palma in paradiso; sic in anima mansueta sensus purus. Vir sapiens scrutabitur sermones Dei, insipiens autem irridebit eos. Qui odit scientiam Dei, et rejicit considerationem, similis est ei qui lancea pungit cor suum. Melior est scientia Trinitatis super scientiam incorporalium, et consideratio ejus super rationes omnium saeculorum. Cani senum mansuetudo; vita autem illorum [Col. 1185B] scientia vera. Juvenis mansuetus multa suffert: pusillanimem autem senem quis sustinebit? Vidi iracundum senem elatum ultra tempus suum: spem tamen non habuit junior, quam ille. Qui scandalizat saeculares non erit impunitus: et qui exacerbat eos, inhonorabit nomen suum. Conturbantem Ecclesiam Domini exterminabit ignis: resistentem autem sacerdoti deglutiet terra. Qui amat pacem, manducabit favum ejus: et qui colligit eam, implebitur melle. Honora Dominum, et cognosces incorporalia; et servi illi, et ostendet tibi rationes saeculorum. Citra scientiam non exaltabitur cor, et arbor non florebit sine humore. Carnes Christi actuum virtutes: qui autem manducat eas, efficitur impassibilis. Sanguis Christi consideratio factorum; et qui bibit illum, illuminabitur [Col. 1185C] ab eo. Pectus Domini scientia Dei: qui autem recubuerit super illud, praedicator erit divinorum. Plenus scientia, et actor bonorum obviaverunt sibi: medius autem inter utrumque stetit Dominus. Qui acquisivit dilectionem, acquisivit thesaurum; accepit autem a Domino gratiam magnam. Consilia daemonum cognoscit sapientia: astutiam autem illorum investigavit prudentia. Non spernas decreta sancta, quae posuerunt patres tui: fidem autem [Col. 1186A] baptismi tui non derelinquas, et non repellas signaculum spiritale: ut adsit Dominus animae tuae, et protegat te in die malo. Sermones haereticorum nuntii mortis: qui autem suscipit illos, perdet animam suam. Nunc ergo, fili, audi me, et non accedas ad ostia virorum iniquorum, neque ambules super laqueos eorum, ut non capiaris. Separa animam tuam a scientia falsa: etenim ego saepe locutus sum ad eos; tenebrosos autem sermones eorum investigavi, et venenum aspidum inveni in eis. Non est prudentia, et non est sapientia in viis eorum. Omnes qui suscipiunt eos peribunt, et qui diligunt eos implebuntur malis. Vidi ego patres dogmatum illorum, et in desertis commisi cum illis. Inimici enim Domini obviaverunt mihi, et daemones in verbis concertaverunt [Col. 1186B] adversum me, et non vidi lumen verum in sermonibus eorum. Vir mendax excidet a Deo: seducens autem proximum, incidet in mala. Melior est paradisus Dei super hortum olusculorum, et fluvius Domini super fluvium magnum contenebrantem terram. Fidelior aqua coelestis, super aquam Aegyptiorum sapientium, haurientium de terra. Sicut enim qui rotas ascendunt, deorsum descendunt; sic qui exaltant verba sua humiliantur. Sapientia Domini exaltat cor; intellectus autem ejus purificat illud. Rationes providentiae obscurae; et vix intelligibiles considerationes judicii; vir autem bene agens cognoscit eas. Qui purificat se, conspiciet naturas in telligibiles: rationes autem incorporabilium cognoscet monachus mitis. Qui creaturam dicit [Col. 1186C] Trinitatem, blasphemat Deum: et qui spernit Christum ejus, non cognoscit eum. Considerationes creaturarum dilatant cor: verba autem prudentiae et judicii exaltant illud. Scientia incorporalium elevat sensum, et sanctae Trinitati applicabit eum. Mementote ejus, qui dedit vobis in Domino proverbia luculenta, et non obliviscamini animam ejus humilem in tempore orationis.



II. AD VIRGINES.
[Col. 1185]

[Col. 1185D] Dilige Dominum et amabit te; et servi illi et illuminabit cor tuum. Honora matrem tuam sicut matrem Christi; et ne exasperes canitiem ejus quae peperit te. Dilige sorores tuas sicut filias matris tuae, et non derelinquas viam pacis. Exoriens sol videat codicem in manibus tuis; et post secundam horam opus tuum. Ora sine intermissione; et memento Christi qui genuit te. Conventus virorum devita; ut non fiat idolum in anima tua, et erit tibi offendiculum in tempore orationis. Christum habes dilectum: projice abs te viros omnes, et non vives exprobrabilem vitam. Animositatem et iram longe facito a te; et memoria malitiae non demoretur apud te. Ne [Col. 1186D] dicas: Hodie comedo, et crastino non comedam: quoniam non in sapientia facis hoc. Erit enim noxa corpori tuo, et dolor stomacho tuo. Edere carnem non bonum, et bibere vinum non optimum: offerre autem oportet te ista infirmantibus. Virgo turbulenta non salvabitur; et quae in deliciis agit non videbit sponsum suum. Ne dicas, contristavit me famula, retribuam ei; propterea quod non est servitus in filiabus Dei. Non des auditum tuum verbis vanis, et narrationes vetularum fuge circumeuntium. Ferias ebriosarum ne videas, et in nuptias alieni non abieris: immunda enim apud Dominum omnis virgo faciens haec. Aperi os tuum verbo Dei; et cohibe a multiloquio linguam [Col. 1187A] tuam. Coram Deo humilia te ipsam; et exaltabit te dextera ejus. Ne avertaris a paupere in tempore tribulationis; et non deficiet oleum lampadae tuae. Omnia fac propter Dominum; et noli quaerere ab hominibus gloriam: quoniam gloria hominis sicut flos feni; gloria autem Domini manet in aeternum. Virginem mansuetam diligit Dominus; virgo autem iracunda odibilis est. Obaudiens virgo misericordiam subsequetur: contradicens autem, valde insipiens. Murmurosam virginem disperdit Dominus; gratam autem liberat a morte. Turpis risus, et exprobrabilis impudicitia: omnis autem insipiens talibus implicabitur. Quae exornat vestes suas etiam pudicitia excidet. Non commoreris saecularibus, ut non avertant tuum cor, et irrita faciant consilia justa. Lacrymis [Col. 1187B] in nocte roga Dominum, et nemo sentiat orantem te, et invenies gratiam. Concupiscentia deambulationum, et desiderium alienarum domuum avertit statum animae, et corrumpit promptam voluntatem ejus. Fidelis virgo non formidabit; quae autem infidelis est, fugiet etiam umbram suam. Invidia consumit animam, et livor devorat eam. Quae contemnit sororem infirmam, et a Christo longe erit. Ne dicas meum hoc, et tuum illud: in Christo enim Jesu omnia communia. Non inquiras vitam alterius, et ruinae sororis tuae non congaudeas. Subministra autem indigentibus virginibus; et in nobilitate tua ne extollaris. Non proferas verbum de ore tuo in ecclesia Domini; et ne extollas oculos tuos: etenim Dominus cognoscit tuum cor, et omnes cogitationes [Col. 1187C] tuas inspicit. Omnem malam concupiscentiam repelle a te; et non contristabunt te inimici tui. Psalle de corde tuo, et non moveas tantum linguam tuam. Fatua virgo diliget argentum; prudens autem apponet et panem suum. Sicut impetus ignis difficile compescitur; sic anima virginis vulnerata vix sanabilis. Ne dederis animam tuam cogitationibus malis, ut non polluant tuum cor, et mundam orationem longe faciant a te. Gravis tristitia, et intolerabilis acedia; lacrymae ad Dominum validiores utrorumque. Fames et sitis marcescere facit concupiscentias malas: vigilia autem bona purificat sensum. Iram et animositatem avertit dilectio; memoriam autem malitiae confundunt munera. Qui detrahit sorori suae occulte, deforis stabit a thalamo sponsi, et clamabit [Col. 1187D] ad januas ejus, et non erit qui exaudiat eam. Virginis immisericordis exstinguetur lampada, et non videbit [Col. 1188A] advenientem sponsum suum. Vitrum cadens a saxo comminuetur; et virgo adjuncta viro non erit innocens. Melior mulier mansueta virgine animosa et iracunda. Quae attrahit in risu sermones viri, similis est circummittenti laqueum collo suo. Sicut margarita in fundibulo aureo; sic virginitas cooperata reverentia. Cantica daemonum et tibiae resolvunt animam, et disperdunt fortitudinem ejus, quam custodi per omnia, ut non exprobrabilis fias. Non delecteris in risu, et vituperantibus non laeteris: quoniam Dominus derelinquet eas. Non exprobrabis sororem tuam edentem, et in abstinentia tua non exalteris: non enim scis quid cogitavit Dominus, aut quis stabit in conspectu ejus. Quae miseretur liventibus oculis suis, et tabescentibus carnibus suis, non [Col. 1188B] laetabitur super impassibilitate animae. Gravis abstinentia, et vix dirigibilis castitas: sed nihil dulcius coelesti sponso. Animae virginum illuminabuntur: animae autem immundarum videbunt tenebras. Vidi viros corrumpentes virgines in doctrinis suis, et vanam facientes virginitatem earum. Tu autem audi, filia, doctrinas Ecclesiae Dei, et nemo alienus persuadeat tibi. Deus fundavit coelum et terram, et providit omnibus, et laetatur in eis; et non est angelus non capax malitiae, et non est daemon natura malus: utrumque enim liberi arbitrii fecit Deus. Sicut homo ex corpore corruptibili et anima subsistit rationabili; sic enim et Dominus noster natus est sine peccato, manducans manducavit, et crucifixus, crucifixus est: non erat visio ficta in oculis hominum. Erit mortuorum [Col. 1188C] resurrectio, et mundus transibit iste: et nos spiritalia accipiemus corpora. Justi haereditabunt lumen; impii autem inhabitabunt tenebras. Virginis oculi Deum videbunt. aures autem virginis audient verba ejus. Virginis os osculabitur sponsum suum: odoratus autem virginum in odore unguentorum ejus curret. Manus virginis palpabunt Dominum; et castitas carnis acceptabilis illi erit. Virginis anima coronabitur, et cum sponso suo vivet semper. Vestimentum spiritale dabitur ei, et cum angelis in coelis feriabitur. Inexstinguibilem accendit lampadem, et oleum non deficiet in vasis ejus. Accipiet divitias aeternas, et haereditabit regnum Dei. Mei sermones, filia, dicti sunt ad te; verba autem haec servet cor tuum. Memento Christi custodientis te; nec obliviscaris [Col. 1188D] adorandam et unius substantiae Trinitatem.




Volume back matter





[Col. 1187D]
INDEX RERUM QUAE CONTINENTUR IN OPERIBUS S. CHROMATII, SIMUL AC IN PROLEGOMENIS ET COMMENTARIIS AD HAEC OPERA PERTINENTIBUS, a col. hujus tomi 247 usque ad 436.
[1Kb]

(In hoc indice numeri romani prolegomenorum, arabici textus columnas juxta editionis Utmensis ordinem repraesentant.)


A
    Abbas Alcuinus. Vide Alcuinus.
    Adulterium. Quid de Uxoribus Adulteris dimittendis [Col. 1188] scripserit S. Chromatius? XLII, 59. Quid super hoc Chromatii loco senserint Dupinius, Tillemontius, Sixtus Senensis? 126, 130.
    Adversarius noster, quocum reconciliari debemus, juxta [Col. 1189] Evangelium, dum adhuc sumus in via, quinam intelligi debeat? 50. Opiniones variae a S. Chromatio afferuntur, ibid. et 51. Ipse vero Adversarium hunc Spiritum sanctum cum aliis intelligit, 52.
    Aglietti Franciscus, laudatus, LIII, et LVII.
    Alaricus Gothorum Dux, anno 400, et iterum an. 407 aut 408, in Italiam irrupit, et Aquileiensem regionem concussit, L et LII. De prima Alarici irruptione vide Fontaninum quoque, 116, et De Rubeis, 144. De altera eumdem De Rubeis, 164.
    Alcuinus abbas, seu Flaccus Albinus. Hic textum S. Chromatii refert de Trinitatis Mysterio; nobisque adjutrices manus obtulit ad Textum ipsum emendandum, qui foede corruptus legitur tum in Biblioth. PP. Lugdun., tum in Novissima Gallandii, X, LXXIX, 17, 18, 125. Primus ipse Chromatii Scripta appellavit libellum de octo Beatitudinibus, fortasse ex ms. codice quo utebatur, XXIII. Ab ipso quoque, omnium primo, appellatum Chromatium novimus episcopum Romanum, immo Romanae Ecclesiae antistitem, 124 et seqq., et 144. Non ita tamen, ut ipse crediderit Chromatium reapse fuisse urbis Romae episcopum, et pontificem summum, 126. Immo, ut nec ipse hujus tituli auctor fuerit, 165.
    Ambrosius S. Mediolanensis episcopus. De Legibus humanis, quo ad Castimoniam conjugalem, eadem docebat, quae postea docuit Aquileiae S. Chromatius, XLIV. Testimonium hujus sancti doctoris de S. Chromatio, LXXV. Vide etiam, 113. Praeclara affertur hujus sancti viri de Juramento doctrina, 130. Num a S. Ambrosio inauguratus fuerit episcopus S. Chromatius? 112 et seqq., 140, 161 et seqq.
    Anastasius S. Papa. In epistola ad Joannem Hierosolymitanum nihil omnino habet de transmissa Origenis Damnatione ad Chromatium Aquileiensem, 115. Origenis causam a causa Rufini Aquileiensis distinxit S. Anastasius, 146 et seqq.
    Angariatio mille passuum ex Evangelio quid sit? et quis etiam spiritalis hujus loci sensus? 65, 66.
    Anima humana. Variae SS. Patrum de animae humanae origine sententiae, 151.
    Anonymum tertium fratrem S. Chromatii, quem excogitavit Fontaninus, rejecit De Rubeis, XIV, 109, 110.
    Anonymus antiquus auctor bene meritum scribit S. Chromatium etiam de Ecclesiastica Liturgia, XLVII, LXXX.
    Anni Christi, nec quarto, nec quinto saeculo signabantur; immo longe postea coepit usus, LIII, LIV.
    Apostoli sal terrae, 31 et seqq. Apostoli lumen mundi, 36.
    Aquileiensis Ecclesia. Haec quarto saeculo habebat Commentarios in Evangelia, opus Fortunatiani Aquileiensis episcopi, cujus meminit S. Hieronymus, XXV. In hac Ecclesia quoque S. Chromatii aetate vigebat usus quotidianae, aut certe frequentissimae Fidelium Communionis, XXXVII.
    Aquileiensis Ecclesia dicta aliquando Ecclesia Forojuliensis, et Aquileienses episcopi dicti episcopi Forojulienses, ob sedem stabilem quam habuerunt, octavo praesertim ac nono saeculo, in civitate Fori-Julii, LI. In Aquileiensi Ecclesia de sacra Liturgia bene meritus perhibetur S. Chromatius, XLVII.
    Quo elogio Aquileiensis Ecclesiae clericos S. Hieronymus ornaverit? Vide hujus operis nuncupationem, 110. Aquileiensis Ecclesia et Mediolanensis hoc proprium habebant, ut ipsi se invicem utriusque episcopi ordinarent in Ecclesia illius qui esset ordinandus, 140.
    Aquileiensis urbs, et Aquileiensis ager, pluries tentati militaribus copiis, tum Romanorum, tum Barbarorum, ab anno 388 usque ad annum 408, L, LI, LII.
    Arcadius augustus. Huic Honorius augustus frater litteras dedit in causa S. Joannis Chrysostomi, et epistolam quoque misit S. Chromatii Aquileiensis ad se scriptam pro eodem, LXXVIII. Ad Arcadium ipsum peculiares litteras pro Chrysostomo dedisse Chromatium eadem occasione, conjicit Fontaninus, 117.
    Arianos haereticos et Arianam haeresim insectatus est S. Chromatius, tum Presbyter, tum episcopus, LXXI, 17, 95, 127.
    Asquinus Basilius, Viae Geminae Aquileiensis Inscriptionem post Bertolum edidit cum trium linearum lacuna, LXI. In hac lacuna vero Hadriani principis nomen fuisse autumat, non Diocletiani, LXIII. Asquini opinioni subscripserunt Cortinovius ac Filiasius, ibid.
    Augustinus Aquileiensis episcopus, S. Chromatii successor, 120, 159.
    Augustinus S. Hipponensis episcopus. Hic docebat, quod hominis vita, quantalibet praepolleat fecunditate justitiae, sine peccatorum remissione non agitur, XXXV et seq. Pulchre diremit exortam sua aetate quaestionem, de quotidiana, an potius intermissa, Fidelium Communione, [Col. 1190] XXXVIII et seq. Multum doluit Hieronymum inter et Rufinum ruptam fuisse amicitiam, 152.
    Bachiarius monachus. Ejus sententia de Juramento, 130.
    Baptismus Christi et Joannis; et utriusque differentia, 13. Quare Christus a Joanne baptizari voluit? 14. Baptismo Joannes egebat, quia sine peccato esse non poterat, 15. Baptismi gratia mystice praeostensa, cum populus Israel per Jordanem inductus est in terram promissionis, 16. Quid significet, quod baptizato Domino coeli aperti sunt? 19.
    Baronius cardinalis. Judicium de epistola sub S. Chromatii et Heliodori nomine ad S. Hieronymum, De Natalitiis Sanctorum, etc.; deque altera sub S. Hieronymi nomine ad eosdem, 102 et seq. Baronii conjecturam de Ordinatione S. Chromatii a S. Ambrosio Aquileiae peracta, infirmare nititur Fontaninus, 112 et seq. Hanc non inanem putat De Rubeis, 139 et seqq. Immo eamdem valde probabilem asserit, 161 et seqq.
    Barthius Caspar. Quanti hic fecerit S. Chromatii Scripta? 129. Vocem Mammonae in Evangelio, nullum Chromatio melius exposuisse scribit, ibid.
    Barre Renatus Laurentius (De la). Hic Rufini Operum editionem vulgavit, in qua Chromatius apparet a Rufino dictus Pontifex Maximus, XLVIII, XLIX. Quid Vallarsius de hoc titulo Chromatio afficto existimet? ibid.
    Basileensis editio prima anni 1528 Scriptorum S. Chromatii plurimum valuit ad emendandas editiones Bibliothecae PP. Lugdunensis, et novissimae Andreae Gallandii, X. Hujus primae editionis titulus, una cum epistola nuncupatoria Joannis Sichardi, LXXXIII.
    Basilius S. Magnus, Beselehel appellatus fuit a S. Gregorio Nazianzeno; et quo sensu? XLV.
    Beatitudines evangelicae sunt gradus quidam firmissimi, per quos sanctae animae possunt ascendere ad regnum coelorum, 4. Beatitudinum Evangelicarum gradus celsior quis sit? 9. Sunt scala Jacobi, cujus cacumen de terra pertingebat ad coelum, 10. Hanc comparationem Magdeburgenses notarunt; sed eos merito Fontaninus redarguit, 131.
    Bertolus Joannes Dominicus, primus vulgavit Aquileiensem inscriptionem Viae Geminae, cum trium linearum lacuna, quae pridem apud Gruterum aliosque deerat, LXI. In hac lacuna Diocletiani scalptum fuisse nomen putavit, et contra Asquinum scripsit qui Hadriano potius locum dederat, LXIII. Bertoli opinio nihilominus deseritur a Cortinovio et Filiasio, qui pro Hadriano stant cum Asquino, ibid.
    Beselehel quis fuerit; et quo sensu Rufinus Aquileiensis Sanctum Chromatium dixerit Beselehelem sui temporis? XLV et seqq. et LXXVI.
    Blondellus David a Fontanino refutatur, in eo quod scripsit, Chrysostomum de sua iniqua damnatione aeque appellasse ad Romanum Pontificem, et ad Venerium Mediolanensem, et ad Chromatium Aquileiensem, 118 et seqq.
    Boni Maurus, rarissimam possidet primam editionem operis Gennadii de Viris illustribus, ubi Nicetas dicitur Romanae civitatis episcopus, XLIX. Venetiis nuper detexit plumbeum numisma seu sigillum, Chromatii Aquileiensis episcopi nomen praeferens, cum numerali nota CCCCXX; cujus hic figura exhibetur, et de quo disseritur, LIII et seqq. Ibidem quoque detexit plumbeas magno numero paginas, seu laminas scriptas, monumenta vetera exhibentes, ex vetusta quadam Corrariana societate litteraria, de qua Scriptorum hactenus nemo, LVI.
    C. Littera Latinae linguae, ita efformata, ut duobus rectis angulis constet a tergo positis, antiquitatem quinti saeculi non ostendit, immo sequiorem aetatem prodit, LV.
    Capitulo Metropolitano Utinensi nuncupatur haec editio Scriptorum seu Opusculorum sancti Chromatii episcopi Aquileiensis; et quare?
    Cassiodorius. Testimonium de S. Chromatio episcopo Aquileiensi, LXXVIII. Hoc Testimonium fortasse ansam dedit cuipiam nugatori, ut Hieronymianae epistolae ibidem memoratae, ac deinceps deperditae, alias a se confectas supponeret, ibid., 134, 135.
    Ceillierius Remygius, digna quidem S. Chromatii nomine illius Scripta fatetur; sed haec ipsius reapse esse, validius probari posse cuperet, XX. Nos contra nihil deesse asserimus ad plenam probationem, XXI. Ceillierius defenditur adversus faisam ineptamque assertionem diarii Gallici, cui titulus Journal des Savants, XXII.
    Animadvertit Ceillierius Historiam Judith a Chromatio citari, absque ulla dubitatione divinae auctoritatis libri illius, unde disciplina tunc vigens eruitur quotidianae, aut certe frequentissimae, communionis, XXXVI. Textum alium, qui ad matrimonium pertinet, mentione facta legum humanarum, quae super hac re tunc vigebant in Romano imperio, contra Evangelicam doctrinam, XLI et seqq.
    Chromatii nomen occurrit pluries apud Latinos et Graecos, [Col. 1191] uti animadvertit Fontaninus; et tres ipse memorat Chromatios praeter Aquileiensem nostrum, 110, 111.
    CHROMATIUS S. episcopus Aquileiensis. Cur ejus Scripta, seu Opuscula, quae supersunt, hac nova editione donentur? V et seq. Quanti meriti vir habitus fuerit S. Chromatius a primis suae aetatis Ecclesiae luminibus? VI et seq. De eodem erudite scripserunt, inter nostrates, Fontaninus praesertim, atque De Rubeis, VII. Horum Lucubrationes integrae exhibentur in hoc volumine, 109, 139, 161. Distributio Scriptorum S. Chromatii juxta novum ordinem hujus editionis, 1. Dicta a S. Chromatio in concilio Aquileiensi anni 381, dum adhuc esset presbyter sub S. Valeriano episcopo, XII, 95, 100. Scripta deperdita S. Chromatii, eorumque indiculus, XII, 97. Scripta S. Chromatio falso attributa, XII, 99 et seqq., 133 et seqq., 158. Editiones varias Scriptorum S. Chromatii post primam Basileensem, et ante postremam Gallandii, indicat Fontaninus, 121 et seqq. Scriptorum Chromatii quae supersunt, necnon deperditorum, ac spuriorum elenchum dedit, non tamen accuratum satis, idem Fontaninus, 137.
    S. Chromatius fratrem habuit, Eusebium nomine, nequaquam vero tertium alium a Fontanino Anonymum dictum, XIV, 109, 110. Aquileiensis Patria Chromatius fuit, XVIII. Hoc probat Fontaninus, 109. Nec prorsus adversatur De Rubeis; licet Romatium potius vel Romatinum patria, a Portu Plinii Romatino, Chromatium suspicetur, 140. Ex Eusebiorum Aquileiensi familia facile fuit, uti conjiciebat Angelus Maria Cortinovius, XIX.
    Quo anno episcopatum inierit; et a quo fuerit initiatus S. Chromatius? 111 et seqq., 139 et seqq., 161 et seqq. Quantis et quam magnis amicitiis floruerit? 113 et seqq. Rufinum et Hieronymum, licet inter se dissidentes, semper coluit, immo conciliare tentavit, 115. Pontificis Maximi appellationem a Rufino nequaquam Chromatius habuit, ibid., XLVIII, XLIX. S. Joannis Chrysostomi causam defendendam suscepit S. Chromatius, 117 et seqq., 156 et seqq. Sacrarum Litterarum studio maxime oblectabatur S. Chromatius, 141 et seq.
    Scripta S. Chromatii, quae supersunt, ipsius reapse sunt, quidquid dubitanter scripserint Tillemontius atque Ceillierius, XIX et seqq. Hoc probaverat pridem Fontaninus, 126 et seqq. Et nos quoque confirmamus ex Joanne Clerico, XXI. Quam praeclare de his Chromatii scriptis in veteribus eorumdem editionibus, 128. Quis horum scriptorum stylus? 133. De his, deque spuriis quid De Rubeis scribat? 157 et seq.
    S. Chromatii Scripta quid reapse sint, cur, et quo ordine, et qua occasione elucubrata? XXII et seqq. Praeter primum tractatum seu sermonem, qui proprie est De octo Beatitudinibus, reliqua omnia sunt fragmenta duo, insignia tamen, Commentarii ipsius in Matthaeum, et quidem in usum piae lectionis, ab eodem conscripti, XXV. Qua probabiliter occasione Commentarium suum scripsit S. Chromatius ab ipso Evangelii S. Matthaei exordio usque ad finem, XXVI et seq. Quid doxologiae frequenter a S. Chromatio usurpatae? XXVII et seqq. Historias Judith atque Estheris commemorat, seu veras historias, nihilque dubitat de divinitate horum librorum, prout apud catholicos sunt, XXX et seq. Libros quoque Sapientiae atque Ecclesiastici pro divinis habet, XXXII.
    Textus expenditur S. Chromatii de S. Joanne Baptista, XXXIII et seqq. Textus similiter alius, qui agit de Quotidiana Fidelium Communione, XXXVI et seqq. Textus quoque qui ad matrimonium pertinet, ac leges humanas respicit, quae tunc vigebant, contra Evangelii doctrinam, XLI et seqq.
    Sanctum Chromatium appellat Rufinus Beselehelem sui temporis XLV, LXXVI. Quo sensu hoc eum nomine appellaverit? XLV et seqq. Juxta veterem anonymum auctorem S. Chromatius benemeritus censendus est in Ecclesia Aquileiensi etiam de ecclesiastica liturgia, XLVII.
    Cur S. Chromatius, Aquileiensis episcopus, dictus fuerit episcopus Romanus, et etiam sanctae Romanae antistes Ecclesiae? XLVII et seqq. Referuntur opiniones super hac re Fontanini atque De Rubeis, necnon Abbatis Frobenii, XLVII, XLVIII, LXXIX, LXXX. Opinio nostra asseritur et fulcitur, XLIX et seqq.
    Annus emortualis S. Chromatii, etsi non idem a Fontanino et De Rubeis asseratur, ultra tamen annum Christi 408 non protenditur, LII. Occasione hujus anni fuse disseritur de plumbeo quodam sigillo seu numismate nuper invento, Chromatii Aquil. episc. nomen praeferente, et numeralem notam CCCCXX, cum episcopali pedo, LIII et seqq. Concluditur sigillum seu numisma illud opus esse anno millesimo posterius, nihilque facere contra quod Fontaninus ac De Rubeis de anno emortuali S. Chromatii scripserunt, LVII. Vide Fontaninus et De Rubeis.
    Quam probabiliter S. Chromatius teneret viam, ut ab [Col. 1192] Aquileia ad Romatium seu Romatinum Portum diverteret? LIX et seqq. Vid. Rufinus, Chrysostomus, Baronius, Tillemontius, Ceillierius, etc.
    Chrysostomus Joannes S. Testimonia de S. Chromatio episcopo Aquileiensi, LXXVII. Chromatium certiorem facit Chrysostomus de suis aerumnis; et Chromatius ipsius causam suscipit defendendam, 117 et seqq., 156 et seqq. Gratias agit Chrysostomus Chromatio pro suscepto ipsius causae patrocinio, LXXVII, 118, 157.
    Civitas supra montem posita, quaenam sit? 37.
    Clericus Joannes, veteres Auctorum, Scriptorumque Catalogos non tanti semper facit, ut spuria aut dubia haberi debeant scripta omnia, quae ab iis non recensentur, XXI.
    Codex Rufinianus Ecclesiasticae Eusebii Historiae, qui in Collegiali capituli Civitatensis asservatur, multae auctoritatis censeri debet, licet fortasse antiquior non sit saeculo XII, 115.
    Communio quotidiana Fidelium. Vide Quotidiana.
    Concordiensis episcopus, qui a longo jam tempore non Concordiae sedet, sed in civitate Portus Gruarii, in communi loquendi scribendique modo, non Concordiensis, sed Portus Gruarii episcopus nuncupatur, LI, LII.
    Concupiscentia quoque rea (et non Adulterium tantum) tenetur ad crimen, 54 et seqq.
    Confessio Sacramentalis, priscis Ecclesiae saeculis, non praemittebatur quotidianae, quae tunc vigebat, Fidelium communioni, nisi ab iis, qui se aliquo gravi peccato obstrictos sentirent, XXXIX et seqq.
    Cortinovius Angelus Maria. Hic plura Monumenta Aquileiensia recens inventa illustravit ad familiam Eusebiorum spectantia; ad quam, juxta ipsum, fortasse pertinebant sancti viri Chromatius et Eusebius fratres, XIX. Inscriptionem Viae Geminae Aquileiensis accuratiorem dedit in lacuna trium linearum, LXII. Et Hadriani principis inserto nomine ingeniose supplevit, LXIII. Vide Filiasius.
    Corrariana societas litteraria, olim Venetiis exstans, nuper tantum detecta, et de qua scriptorum, aut Venetorum, aut exterorum, hactenus nemo, LVI, LVII.
    Crucis signum in sigillis veterum episcoporum, LVIII.
    Cyprianus S. Exomologesin conscientiae memorat apud sacerdotes Dei, etiam pro cogitationibus minus rectis, XL.
    De Rubeis Bernardus Maria: Hic in suis Monumentis Ecclesiae Aquileiensis, etc., de S. Chromatio multa erudite disseruit; cujus etiam Lucubratio integra hic exhibetur, XIV, 139. Etiam in suis Dissertationibus variae eruditionis quaedam attigit de S. Chromatio contra Fontaninum: atque haec ipsa dantur in fine, XIV, 161. Citantur nummi patriarcharum Aquileiensium, quos ipse aere inciso eruditis notos fecit, atque illustravit, LV. Fallitur tamen vir egregius, dum Palladium Helenopolitanum testari asserit scriptas a Joanne Chrysostomo litteras etiam Chromatio Aquileiensi de aerumnis suis: ipse namque Chrysostomus hoc in fine Epistolae testatus est, 156 et LXXVII. Aliter hodie fortasse scriberet de Fortunatiano episcopo Aquileiensi ante S. Valerianum, 161. Vide Fontaninus.
    DEUS, quamvis omnium Dominus, quorum tamen praecipue Dominus esse dignetur? 92.
    Diabolus, quorum dominus intelligatur? 92.
    Diarium Gallicum. Vide Journal des Savants.
    Dicta a S. Chromatio (dum presbyter esset Aquileiensis Ecclesiae) in concilio Aquileiensi anni 381, 95.
    Dilectionem fraternam quanti faciat Dominus? 48, 49, 50.
    Diocletianus augustus. Hujus principis nomen putavit Bertolus exstitisse olim in lacuna trium linearum inscriptionis Aquileiensis Viae Geminae, LXIII.
    Divitum pericula, et Thesaurorum fallacia, 87, 88. Quomodo etiam divites Thesaurum coelestem consequi possint? 89.
    Doctrinae coelestis mirum principium! non a terrore incipit, sed a beatitudine, 4.
    Doxologiae a S. Chromatio usurpatae, et qua de causa? XXVII et seqq. Earum diversitas; et qua probabiliter de causa? XXIX. Doxologiarum usus in Epistolis apostoli Pauli, necnon et Petri, XXVII. In Epistola quoque 1 S. Clementis papae ad Corinthios, ibid. Animadversio cl. Morcelli de vario Doxologiarum usu apud veteres Patres, XXIX et seqq.
    Ecclesia est civitas supra Montem posita, 37, 38.
    Eleemosynam facientes, tuba canere non debent; et quare? 70, 71.
    Episcopus est Ecclesiae oculus ex Evangelio; quem abjiciendum ex doctrina Dominica ait Chromatius a corpore Ecclesiae, si per pravam fidem et turpem conversationem Ecclesiae scandalum fuerit, 57. Iterum episcopus est oculus corporis Ecclesiae, si catholicus et fidelis doctor exstiterit; secus, si per haeresim obcaecatus, etc., 91.
    Estius asserit S. Joannem Baptistam non fuisse sine venialibus peccatis, et ideo Christo dixisse: Ego a te debeo baptizari, XXXVI.
    [Col. 1193] Eusebii Caesariensis Chronicon in vetustioribus mss. caret Areolis illis, ubi anni Domini ab ipsius Nativitate signati nunc in editionibus apparent, LIV. Eusebii Historiam Ecclesiasticam Latinam fecit Rufinus jussu Chromatii, eamque eidem nuncupavit, LXXV, 115 et seq. 143.
    Eusebius sancti Chromatii frater, diaconus prius Aquileiensis fuit, postea episcopatus honore cumulatus, XV. Facile esse potuit Bononiensis sedis episcopus; idemque propterea, qui concilio Aquileiensi interfuit anno 381, et inter sanctos episcopos Bononiensis Ecclesiae numeratur, XV, XVI. Explanatur difficultas, quae oritur ex epochis sancto Eusebio Bononiensi signatis apud clarissimum Lambertinum, XVII, XVIII.
    Eusebianam quamdam familiam Aquileiensem, et illustrem quidem, nobis notam fecerunt, non multis abhinc annis, monumenta aliquot, eaque praeclara, quae ex Aquileiae ruderibus eruta fuerunt, XVIII. Ea cl. Angelus Maria Cortinovius libellis editis illustravit; neque aegre omnino conjecit ad hanc familiam pertinuisse ambos hos fratres, Eusebium atque Chromatium, XIX.
    Exomologesin conscientiae memorat S. Cyprianus, quam faciebant Fideles apud sacerdotes Dei, etiam pro cogitationibus minus rectis, XL.
    Filiasius Jacobus, Cortinovio adhaeret in Hadriani principis nomine inscriptioni Viae Geminae inserendo; quin notam tamen habuerit emendationem ab eo factam in lacuna trium linearum, LXIII.
    Flaccus Albinus. Vide Alcuinus.
    Florius Franciscus comes, metropolitanae Utinensis praepositus. Hic Lectiones proprias pro officio S. Chromatii lucubravit, VIII. Eas videas, LXXXI. Proclivitatem quamdam patefecit in Bachiario suo Romae edito agnoscendi in sancto Eusebio Bononiensi Eusebium Chromatii Aquileiensis fratrem; deinde proclivitatem illam extendit, ut rem probare, conjecturae tamen nomine, in promptu haberet, XVI.
    Florius Philippus comes, praecedentis F. F. laudatus, XVI.
    Fontaninus Justus archiepisc. Ancyranus. Hic in sua Historia litteraria Aquileiensi egregie de S. Chromatio scripsit; cujus etiam Lucubratio hic exhibetur, XIII, 109. Gallandius quoque Lucubrationem hanc valde commendat, LXXXVIII.
    Tertium tamen Chromatii fratrem, quem Anonymum dicit, frustra asseruit, XIV, 109, 110. Errat quoque Fontaninus, dum anno 400 adhuc asserit in vivis fuisse Eusebium episcopum, Chromatii fratrem, 110. Necnon dum ait anno 371 Chromatium fuisse adhuc Diaconum, ibid. Errat similiter, dum Origenianae damnationis ad Chromatium transmissae mentionem fieri asserit in Epistola S. Anastasii papae ad Joannem Hierosolymitanum, 115. Gratis asserit S. Chromatium nominatum fuisse a Rufino Aquileiensi pontificem maximum, et hoc honoris causa, 115 et seq. Hujus tamen erroris causa fuit, quia Vallarsianam Rufini editionem, quae longe post ipsius obitum prodiit, et in qua Barraeanae prioris error corrigitur, ille videre non potuit, 116. Vide Barre. Anno 1713 Lucubrationem suam de Chromatio scribebat Fontaninus, anno vero 1736 obiit; ideoque pleraque illi nota non fuerunt, quae postea ab eruditis enucleata sunt, ibid.
    De Chromatii anno emortuali disserit Fontaninus, de successore ipsius, deque cultu, quem in Ecclesia obtinuit, 119 et seqq. De episcopi etiam Romani titulo S. Chromatio attributo, 122 et seqq. Hallucinatur Vir doctus, dum Chromatii textum de Trinitatis mysterio a se ex Alcuini ms. relatum, legi asserit totidem verbis in Bibliotheca PP. Lugdunensi, 125.
    Blondellas a Fontanino refutatur, 118 et seqq. Magdeburgenses Centuriatores similiter, 110. Et ab eorum calumniis Chromatius vindicatur, 130 et seqq. Vide Chromatius, et De Rubeis.
    Fortunatianus episcopus Aquileiensis Commentarium scripsit in Evangelia; de quo S. Hieronymus, XXV. Hic, etsi male audiat Ariani dogmatis causa, novissime tamen habuit defensores, qui pro ipsius recta fide decertarunt, XXVI. Aliter propterea de eodem hodie fortasse scriberet etiam De Rubeis, 161.
    Frobenius abbas, novissimus editor operum Alcuini, opinionem suam promit, cur S. Chromatius dictus fuerit episcopus Romanus, XLVIII, LXXIX, LXXX.
    Galenus medicus, asserit Trajanum principem Italiae vias pene omnes instaurasse, LXIV. Quid si Trajanum scribens, Trajanum-Hadrianum indicare voluerit? LXV.
    Gallandius Andreas. De S. Chromatio episcopo Aquileiensi: ex Prolegomenis ipsius ad tomum VIII Bibliothecae Veterum Patrum, etc., LXXXV. Hic Fontaninum laudat, veluti eum, qui Chromatianam spartam omnibus melius adornavit, LXXXVII.
    Garnerius Joannes. Hic S. papae Anastasii epistolam ad Joannem Hierosolymitanum interpolavit; licet hoc fecerit [Col. 1194] supplementi gratia, et absque ulla decipiendi voluntate, 115, 146, 148.
    Gentiles a S. Chromatio nominantur, velut adhuc suo tempore exstantes, et persecutioni faciendae promptos, si haec excitaretur, 51. Idem memorat Fontaninus, 127.
    Gregorius S. Nazianzenus, Beselehelem appellavit sanctum Basilium Magnum, XLV.
    Grynaei Joannis editio Scriptorum S. Chromatii inter Monumenta SS. Patrum Orthodoxographa Basileae 1569 plurimum valuit ad emendandas editiones Bibliothecae PP. Lugdunensis, et novissimae Andreae Gallandii, X. Egregie sentit Grynaeus de S. Chromatii Scriptis, 128.
    Hadrianus Augustus. Hujus principis nomen, potius quam Diocletiani, exstitisse olim in Inscriptione Aquileiensi Viae Geminae, merito putant contra Bertolum Asquinus, Cortinovius, Filasius, LXIII et seqq. Ejusdem principis nomen exstitisse autumamus etiam in altera Aquileiensi Inscriptione Viae Anniae, recens detecta, LXII. Invicti elogium, in utrisque Inscriptionibus apparens, Hadriano primum in Lapidibus dari coepit, uti Bertolus animadvertit, LXV. Hadrianaeum Aquileiae hic princeps condidit; quod demum Christianorum Sacris, post Ecclesiae pacem, addictum fuit, LXIV. Cur deletum Hadriani nomen in utrisque his Inscriptionibus? LXV et seqq.
    Henricus Quartus imperator. Hujus principis nummi, nuper Venetiis inventi, in Arca Divi Marci Evangelistae, exhibent litteram C duobus angulis rectis a tergo sitis efformatane, LV.
    Heroldus Joannes, egregie de Chromatii Scriptis sentit in suis Orthodoxographis, etc., 128.
    Hieronymus S. Testimonia plura hujus sancti doctoris in unum collecta de S. Chromatio episcopo Aquileiensi, LXXI et seq. Epistolae tres, sub S. Hieronymi nomine, ad Chromatium et Heliodorum, 100, 101, 106. Chromatii rogatu, Hieronymus varios Bibliorum libros in Latinum sermonem convertit, 113 et seqq., 141 et seqq. Hieronymi silentium de Chromatii Scriptis in libro de Viris illustribus nihil facit pro Scriptis ipsis Chromatio abjudicandis, 128. Dissidium Hieronymum inter et Rufinum pro Origenis dogmatibus, 142 et seqq. Hieronymi verba de Rufini damnatione mitiore sensu exponenda sunt, 149. Vide Chromatius, Rufinus.
    Hodie vox in pane quotidiano, quem petimus, quid significet? 79.
    Honorius Augustus. Testimonium de S. Chromatio episcopo Aquileiensi, LXXVIII, 117, 156 et seqq. Vide Arcadius.
    Hypocrisis, et Hypocritae, maxime in orationibus fundendis, in Evangelio damnantur, 72.
    Inimicorum dilectio ex Evangelio inculcatur, 68, 69.
    Inscriptiones duae Aquileienses, de Viis ad Aquileiam pertinentibus. Annia et Gemina, LX et LXII. Uni eidemque principi videntur positae, ob vias ambas ab eodem restitutas, LXII. Hic autem Hadrianus fuisse perhibetur, LXIII.
    Invidia bono facto semper est comes, 8.
    Iota et Apex de Lege, quid mystice significare etiam possint? 44.
    Jejunium, non propter humanam gloriam (sicut hypocritae) sed propter futuram spem, 83. Opus jejunii vultus hilaritate velemus, 85. Exempla afferuntur hujus jejunii, ibid.
    Joannes Baptista S. Hic, juxta Chromatium, baptizatus a Christo fuit; et baptismo egebat, quia sine peccato esse non poterat, XXXIII. Haec res fusius pertractatur, ibid. et seqq.
    Job, se in omnibus virum Evangelicum praebuit, et mandatum Domini, antequam audiret, implevit, 55.
    Journal des Savants, mense Martio anni 1745. Notatur hujus diarii indiligentia in recensenda opinione Remygii Ceillieri de Scriptis S. Chromatii, XXI et seq. Vide Trevoltienses.
    Juramentum. Jurare nos prorsus non convenit, aiebat S. Chromatius; et qua de causa? 60. Quare Deus noster saepe juraverit? 61. Per elementa jurare nos prohibet Dominus; et quare? ibid. et 62. Chromatii sententiam de Juramento expendit Sixtus Senensis, 130. Praeclara de Juramento doctrina S. Ambrosii, ibid.
    Justitia, quomodo expetenda a nobis, ut vere beati esse possimus? 25, 26. Justitiae desiderio in tantum sitire debemus, ut propter eam et poenas corporis, et ipsam mortem contemnere debeamus, 30.
    Justitia Scribarum et Pharisaeorum quaenam fuerit? 45. Justitiam nostram coram hominibus non facere, quid sit? 69, 70.
    Labus Joannes, publici juris primus fecit inscriptionem Aquileiensem, nuper Aquileiae inventam, quae nobis nunc primum notitiam praebet cujusdam Viae Aquileiensis, Annia dictae, LIX.
    Lambertinus Prosper (postea Benedictus papa XIV). Hic meminit S. Eusebii episcopi Bononiensis, nulla tamen mentione [Col. 1195] facta Aquileiensis hujus sancti viri originis, XVII. Epochas ipse signat episcopatus Eusebii Bononiensis; et difficultas quae ex his epochis oritur contra Eusebium Chromatii fratrem, aut valde minuitur, aut tollitur, XVII, XVIII.
    Lavare faciem, juxta Evangelium, quid sit? 86.
    Lectiones Propriae pro secundo Nocturno, ad Officium S. Chromatii Aquilei. episcopi, LXXXI. Vide Florius Franciscus.
    Legem solvere et Prophetas non venit Dominus, sed adimplere; et quomodo? 43, 46.
    Leges humanas Divinis praeferre, delinquere est, XLII. Nemo sibi blandiatur de legibus humanis, quae contra Dei legem sunt, XLIV.
    Lipsius Martinus, quam praeclare de Chromatii Scriptis in suo Micropresbytico? 128.
    Lirutus Joannes Josephus, aere incisos dedit nummos, atque illustravit, qui in Forojuliensi provincia cursum habuerunt, LV. Nummum, inter alios, Venetum exhibet, qui habet litteram C duobus angulis rectis, a tergo sitis efformatam, ibid.
    Litterarum formae, quae apparent in Chromatiano sigillo, seu numismate, indicant illud conditum fuisse post annum Christi millesimum, LIV.
    Lucerna, ad quid accenditur? et qui Lucernae nomine in Evangelio intelligantur? 38, 39. Quinam sint qui lucernam caecae mentis velamine obscurant? 39, 40. Hujus lucernae Evangelicae typi veteres exponuntur, 40. Quid sit lucernam in manibus portare? 41. Lucernae nomine etiam Dominum intelligere possumus, qui prius humilis tamquam Lucerna apparuit, et postea in ipso Crucis Candelabro tamquam Sol resplenduit, 41, 42. Lucerna corporis nostri quid sit? 89, 90.
    Luctus salutaris, qui intelligendus sit? 6. Quinam lugentes sint beati? 23.
    Lumen mundi discipulos suos Dominus nuncupat; et qua de causa? 37.
    Lupius Antonius Maria, fragmentum Latini lapidis exhibet, ubi littera C apparet, constans duobus angulis rectis a tergo sitis, LV.
    Mabillonius Joannes, de episcoporum antiquis sigillis citatur, deque Crucis signo, quod proprio nomini anteponebant cum subscriberent actis seu chartis, LVIII.
    Magdeburgenses Centuriatores a Fontanino refutantur, in eo, quod de Chromatii aetate scribunt, 110. Vindicatur quoque Chromatius ab eorum calumniis, 130 et seqq.
    Malus, a quo liberari in fine Orationis Dominicae postulamus, quis sit? 81, 82.
    Mammona quid sit, quae interdum etiam religiosas mentes captivat? 92, 93. Vide Barthius.
    Mandata Dei, quae judicio hominum Saeculi minima putantur et parva, apud Deum non sunt parva, sed necessaria, 44.
    Maninus Leonardus Comes, Patricius Venetus, laudatus, LVI.
    Manus nomine ex Evangelio, juxta Chromatium, presbyter significatur; quem Dominus a corpore Ecclesiae abscindi jubet, si pravam fidem teneat, aut non recte vivat, 57.
    Manus dextera et sinistra in Scripturis quid sint? 71.
    Marchinius Joannes Franciscus. Quid asserat de libro Estheris, atque de libro Ecclesiastici? XXXI et XXXII.
    Matrimonium. Doctrina S. Chromatii de Matrimonii vinculo ex Evangelica lege, contra ac tunc permitterent leges humanae a Paganis conditae, XLI et seqq. et 59. Documenta super hac re primorum Ecclesiae magistrorum ad Fidelium informationem, XLIII. Quae S. Chromatius Aquileienses docebat super humanis Gentilium legibus Matrimonia respicientibus, eadem paulo pridem Mediolanensibus praedicaverat S. Ambrosius, XLIV.
    Mendacium. Mentiri, etiam sine Juramento, licitum non est, 60. Omne mendacium ad auctorem Diabolum revocatur, 62.
    Mercatus frequentia dat S. Chromatio occasionem habendi Sermonis ad populum, 3. Sub mercatus figura, merces proponuntur spirituales, ibid. et 10. Ex hoc Mercatu a Chromatio nominato, quid inferat Fontaninus? 127. Vocem Mercatus idem Fontaninus Latinam defendit contra Florentinium, 134.
    Misericordia Dei non promeretur, nisi a misericordibus, 27.
    Misericors in ipsos etiam inimicos, majorem sibi cumulum misericordiae in adventu Domini praeparabit, 7.
    Mitis homo esse non poterit, nisi prius pauper spiritu factus fuerit, 5. Quinam vere mites dicendi sunt, ideoque beati? 24.
    Montem Dominus conscendit Benedictiones Discipulis daturus; et quare? 19 et 20.
    Morcellus Stephanus Antonius. Animadversio de vario Doxologiarum usu apud veteres Patres, XXIX et XXX.
    Munditia cordis, et conscientiae puritas, nullam nubem ad intuendum Dominum patietur, 7. Quinam vere censendi [Col. 1196] sint mundo corde, quos Dominus beatos dicit? 27. Ipsi Deum videbunt; et quando, et quomodo? Ibid. et 28.
    Neumanus Franciscus; de Graecis litteris omicron et omega figura quadrata efformatis in Nummis vetustissimis, LVI.
    Nicetas S. episcopus Aquileiensis, dictus fuit Romanae civitatis episcopus in quodam Gennadii codice ms., necnon in prima editione rarissima Operis Gennadiani, XLIX. Fontaninus super hac difficultate Baronio minime suffragatur: sed morte praeventus, rem enucleare non potuit, 122.
    Numisma, seu Sigillum plumbeum Chromatianum, recens inventum. Vide Sigillum.
    O. Littera Latinae linguae, figura quadrata exhibetur in plumbeo sigillo, seu numismate Chromatiano, LIII. Haec figura quadrata excludit ab hac littera antiquitatem aevi Chromatiani, et prodit potius aetatem anno millesimo posteriorem, LVI et seq.
    Oculos eruere, et Manus abscindere, ex Evangelio quid sit? 56. Oculi nomine filii et proximi veniunt; qui, si scandalum generaverint, abjiciantur a nobis, 56. Oculi nomine episcopus etiam significatus agnoscitur a Chromatio; quem episcopum abjiciendum docet a corpore Ecclesiae, si per pravam fidem et turpem conversationem, Ecclesiae scandalum fuerit, 57. Iterum Oculus corporis Ecclesiae episcopus est, si catholicus et fidelis doctor existat; secus, si per haeresim obcaecatus, etc., 91.
    Oratio quomodo a nobis facienda? 72, 73. Clamore vocis non est opus in oratione, sed clamore fidei, et religiosae mentis devotione, 73. Varia devotae orationis exempla, ibid. Multiloquentia verborum in oratione opus non est, 74.
    Oratio Dominicalis a Chromatio per partes explanatur, 74 et seqq. In hac brevitate orationis universa continentur, quae fidei ac saluti nostrae sunt necessaria, 82. Haec Dominica Oratio videtur esse illud Verbum breviatum, quod praenuntiaverat Isaias, ibid.
    Origenes. Hujus (caeteroquin doctissimi viri) errores a S. Chromatio denuntiati suis populis fuerunt, 115, 145. Fallitur Fontaninus, dum Origenianae damnationis ad Chromatium transmissae mentionem fieri asserit in epistola S. Anastasii papae ad Joannem Hierosolymitanum, ibid. Origenis errores nihilominus ab Anastasio papa damnati; et Origenis libri interdicti fidelibus fuerunt, 146 et seqq. Origenes ipse haereticus populis denuntiatus, ibid. Origenis causam distinxit S. Anastasius papa a causa Rufini Aquileiensis, ibid. et seqq. Vide Rufinus, Hieronymus.
    Paciaudius Paulus Maria. Scriptores recenset, tum catholicos, tum externos, qui de S. Joanne Baptista, deque rebus ad eumdem pertinentibus, egerunt, XXXVI.
    Pacifici quinam sint, et quae potior et sublimior pacificatio? 8. Pacifici sunt, qui pacem Ecclesiae sub catholicae fidei unitate custodiunt, 28. Omni studio pacem Ecclesiae servare nos convenit, 29.
    Palladius Helenopolitanus. Testimonium de S. Chromatio episcopo Aquileiensi, LXXVIII. Nequaquam Palladius, sed Chrysostomus ipse est, qui scriptas asserit a se litteras etiam Chromatio Aquileiensi, de exsilio, et aerumnis suis, 156.
    Panis noster quotidianus, quem petimus in Oratione Dominica, quid sit? 78.
    Papae appellatio S. Chromatio attributa a S. Hieronymo, LXXI, LXXII, LXXIII. Haec honoris compellatio, passim obvia tunc temporis episcopis erat, XLVIII. Haec fortasse in causa fuit, cur facilius S. Chromatius ab ineruditis amanuensibus posterioris aevi Romanus episcopus, ac etiam pontifex maximus scriberetur, ibid. et LXXX, 165.
    Patrem habere nos Deum, et licenter dicere Patrem Deum ac Dominum nostrum, quantae gratiae munus sit? 75.
    Paulinus S. Nolanus, Adversarium illum, quocum ex Evangelio reconciliari debemus, dum adhuc sumus in via, Spiritum Sanctum intelligendum esse putat, 132.
    Pauperes spiritu, quinam sint? 5. Pauperes spiritu ipsi incipiunt jam esse mites, 6. Non omnes pauperes sunt beati, 21. Beatae paupertatis exemplum nobis primi in se Apostoli praebuerunt. Ibid. Paupertatis doctrinam, de qua Chromatius, egregie defendit Fontaninus contra Magdeburgensium calumnias, 130 et seqq.
    Pax Ecclesiae. Vide Pacifici.
    Peccatorum dimissio a Deo non obtinetur, nisi nos ipsi in nos peccantibus dimittamus, 79, 80, 82.
    Pedum episcopale, quod visitur in parte postica sigilli seu numismatis Chromatiani, indicat aetatem illius operis Chromatio posteriorem; maxime vero pedi illius forma, LIX.
    Persecutionis tempore propter nomen Christi, omnia debemus cum gaudio accipere, et tolerare, 30. Ad persecutionis tempora animos parat Christianorum Chromatius, 64, 65.
    Pontificis Maximi titulo nequaquam Rufinus Chromatium nominavit, honoris causa, uti existimat Fontaninus, 115, 116. Ita appellatus conspicitur in editione operum Rufini, quam adornavit Renatus Laurentius De la Barre, quaque [Col. 1197] Fontaninus fortasse utebatur; sed errore Antiquariorum, ut Vallarsius scribit, XLVIII, XLIX. Minime vero ita appellatur Chromatius in insigni codice Rufiniano Collegiatae Ecclesiae Civitatensis, qui multae auctoritatis censeri debet, 115.
    Pontificis Maximi titulus anno Christi 400, aut circiter, quo Rufinus ad Chromatium versionem suam nuncupabat Eusebianae Historiae, nondum in Christianum usum traductus fuerat; neque ad indicandum Supremum Ecclesiae Hierarcham, Romanum pontificem, 115, 116. Tertulliani textus unicus, qui, pro hoc titulo jam pridem Romano episcopo attributo, affertur a viris clarissimis, ad rem non facit, 116.
    Presbyter, Manus nomine, in Evangelio significatur. Vide Manus.
    Quotidiana Fidelium communio priscis Ecclesiae saeculis. De hac, XXXVII. Haec vigebat in Aquileiensi quoque Ecclesia S. Chromatii tempore, ibid. et 79. Quaestionem exortam, eo circiter tempore, et fortasse inter Afros, de quotidiana, an potius intermissa Fidelium communione, pulchre diremit S. Augustinus, XXXVIII. Quotidianae communioni non praemittebatur confessio sacramentalis, nisi ab iis, qui se aliquo gravi peccato obstrictos sentirent, XXXIX et seqq.
    Raca in Evangelio quid sit? et cur vetet Dominus dici fratri Raca? 47.
    Radagaisius Gotthorum dux, anno 404 aut 405, Italiam ingressus, Aquileiensem agrum tentavit, L.
    Regni Dei adventus, quem in Oratione Dominica postulamus, quomodo intelligi debeat? 77.
    Repudii libellus apud Judaeos quare permissus? et cur sublata a Domino ac Salvatore nostro illa licentia? 58.
    Residentiae, uti aiunt, episcopalis loca, S. Chromatii tempore, nondum ita fixa sancitaque erant, prout sequentibus saeculis, L.
    Romani episcopi appellationem habuit S. Chromatius; et qua de causa, juxta opiniones Fontanini, De Rubeis, et Abbatis Frobenii? XLVII, XLVIII. Opinio nostra super hac re exponitur, et fulcitur, XLIX et seqq.
    Romatius, seu Romatinus Portus a Plinio memoratus, ubi aliquando S. Chromatium diversatum fuisse autumamus, XLIX, L et 140, 163. In hoc Romatio, seu Romatino Portu S. Chromatius diem fortasse clausit extremum, LII.
    Rubeis. Vide De Rubeis.
    Rufini duo, ab Aquileiensi diversi occurrunt in epistolis S. Hieronymi, 150. Num alter ex his libellum palinodiae scripserit, qui Rufino Aquileiensi tributus fuit? 150.
    Rufinus presbyter Aquileiensis, tempore S. Chromatii, eumdem sui temporis Beselehelem dixit; et quo sensu? XLV et seqq. et LXXVI. Testimonia ejusdem Rufini de S. Chromatio afferuntur, LXXV et seq. Rufinum Aquileiae baptizavit S. Chromatius, dum presbyter esset, anno 371 aut 372, 110. Rufinum Chromatius semper coluit; immo cum Hieronymo conciliare tentavit post exorta inter utrosque dissidia, 115, 153. Rufinum, ex monacho jam presbyterum factum, Aquileiensi clero aggregavit Chromatius, 153. Quanta cum laude de Rufino Aquileiensi scripserit Palladius Helenopolitanus? ibid. Praeter Chromatium, alii quoque sanctissimi viri amicitias cum Rufino Aquileiensi colebant, 154 et seqq.
    Rufini codex membranaceus Ecclesiasticae Eusebii Historiae Latinae factae, saeculi circiter XII, exstat in Tabulario Collegiatae insignis Ecclesiae Civitatensis: de hoc codice conjectura, 115. Chromatium nequaquam Rufinus appellavit pontificem maximum, ibid. et XLVIII, XLIX. Rufini Prologus ad Chromatium in Eusebii Historiam a se Latinam factam, LXXV, 115 et seqq., 143. Dissidium Rufinum inter et S. Hieronymum pro Origenis dogmatibus, 142 et seq. Rufini causam a causa Origenis distinxit S. Anastasius papa in Epistola ad Joannem Hierosolymitanum super hac re, et Rufinum ipse nequaquam absolute damnavit, 146 et seqq. Num Rufini Aquileiensis sit libellus palinodiae, quem vulgavit Norisius, etc., 149 et seqq. De Chromatii morte nimium doluit Rufinus; et Aquileiae amplius commorari nolebat: incertus tamen erat quo pergeret, 159 et seqq. Vide Hieronymus. Vide Chromatius.
    Saecularium rerum contemptum nobis Dominus inculcat in Evangelio, 65.
    Sal terrae quid sit, inquiritur; et quomodo Apostoli sal terrae dicti? 31, 32. Virtus salis exponitur; et quid Gratia coelestis per salem figurata operetur in nobis? 32. Hujus salis figurae veteres exponuntur, 33, 34. Infatuari salem, quid sit? 35. Judae Iscariotis exemplum proponitur; qui cum sal et ipse fuisset, infatuatus postea, de domestico fidei, inimicus factus est veritatis, ibid. Quid sit infatuatum salem conculcari ab hominibus? 36.
    Sanctificatio nominis Dei, quam in Oratione Dominica postulamus, quid sit? 76.
    Scripta deperdita S. Chromatii Aquileiens. episcopi, 97.
    [Col. 1198] Scripta S. Chromatio Aquileiensi episcopo falso attributa, 99.
    Serry Jacobus Hyacinthus. De S. Joannis Baptistae sanctificatione in utero matris multa erudite disserit, XXXV.
    Sichardas Joannes. Epistola nuncupatoria Scriptorum S. Chromatii Sigismundo Ilsungo, LXXXIII. Quam praeclare in ea de S. Chromatii Scriptis? LXXXIV et 128.
    Sigillum, seu numisma plumbeum Chromatianum recens inventum, cujus etiam typus exhibetur, ad S. Chromatii Aquileiensis aetatem nullatenus pertinet, LIII et seq. Quinimmo post annum Christi millesimum conditum fuit, LIV et seqq. Qua probabiliter de causa tunc conditum putamus? LVIII. De veterum episcoporum sigillis, vide Mabillonius.
    Sixtus Senensis. Monitum de falsis epistolis sub Chromatii et Heliodori nomine ad Hieronymum, et sub Hieronymi nomine ad Chromatium et Heliodorum, 99. Hic nonnulla quoque Chromatii loca cum veterum Patrum sententiis conferens, luculenter explanat, 129 et seqq.
    SPIRITUS SANCTI mentio, quando, et cur in Doxologiis a Patribus invecta? XXX. Spiritum S. putat Chromatius intelligendum esse adversarium illum, quocum reconciliari ex Evangelio debemus dum adhuc sumus in via, 52. Hanc Chromatii sententiam Magdeburgenses arguunt; sed prorsus maligne, ut Fontaninus ostendit, addito etiam exemplo S. Paulini Nolani, 132.
    Stua Joannes Petrus a. Hic post Fontaninum, Fortunatianum episcopum Aquileiensem peculiari dissertatione ab Arianismi labe liberavit, XXVI.
    Tentatio, in quam nos non induci postulamus in Oratione Dominica, quid sit? 80. Tentationum utilium exempla, 81.
    Terrae possessio mitibus promissa, non in praesenti vita, sed in futura locum habebit; et quomodo? 25. Calumniantur hanc Chromatii doctrinam Magdeburgenses; sed omnino inepte, ut Fontaninus animadvertit, 132.
    Testimonia Veterum selecta de sancto Chromatio Aquileiensi, LXXI et seqq.
    Theodosius Magnus Augustus tyrannum Maximum Aquileiae obsedit, captumque morte mulctavit anno 388. Tyrannum quoque Eugenium anno 394, in Aquileiensi agro praelio superavit, ac morti addixit, L. Theodosius Aquileiae aliquamdiu subsistens tyranni Maximi Acta abrogavit, 112.
    Thesauros nostros vult nos Dominus in coelo recondere; et quomodo? 88. Non potest cor in coelis habere, qui thesaurizare sibi magis in terra maluerit, 89.
    Tillemontius cuperet solidiora adesse monumenta, quae S. Chromatio Aquileiensi Scripta assererent sub illius nomine edita, XX. Huic Fontaninus satisfecit, 126 et seqq. Nos quoque nonnihil addimus super hac re, XXI.
    Tiraboschius Hieronymus. Quid de tempore, quo, apud Italos saltem, coepit usus signandi chartas annis Christi? LIV.
    Titulus primae editionis Scriptorum S. Chromatii episcopi Aquileiensis, una cum epistola nuncupatoria Joannis Sichardi, LXXXIII.
    Tractatus titulum, quem Gallandius posuit Scriptis S. Chromatii, nos quoque retinuimus, etsi ab ejus ordine recesserimus, IX.
    Trajanus Augustus. Hic pene omnes Italiae Vias instauravit, teste Galeno medico, cujus verba afferuntur, LXIV. Ipsi tamen positae non fuerunt inscriptiones Aquileienses duae deleti nominis, Vias Anniam et Geminam indicantes; quia hanc injuriam Princeps Optimus non merebatur, ibid.
    Trevoltienses diarii litterarii conditores, mense Novemb. anni 1744 Ceillieri articulum de Chromatio Aquileiensi genuine referunt, contra ac fecerint anno sequenti auctores diarii alterius des Savants nuncupati, XXII.
    Tribulationem fratrum, quasi propriam, computare debemus; et ideo petentibus, vel mutuo postulantibus, communicare, 66, 67.
    TRINITATIS mysterium. Celebris textus S. Chromatii de hoc mysterio, qui depravatissimus exstat tum in Biblioth. PP. Lugdunensi, tum in novissima Gallandii, suae integritati restitutus exhibetur, X, XI et 17, 18.
    Turre (Michael Comes a), laudatur, 115.
    Ungere caput, juxta Evangelium, quid sit? 85.
    Vainesius, e Maurinorum Familia, animadvertit litteram C duobus angulis rectis a tergo sitis efformatam, obtinuisse in inscriptionibus XI saeculi, LV. Litteram quoque Latinam O figura quadrata, in inscriptionibus usurpatam, pertinere ait ad medium aevum, LVII.
    Valerianus S. episcopus Aquileiensis. Huic successit in episcopatu S. Chromatius; et quo anno? 111 et seqq., 139 et seqq., 161 et seqq.
    Vallarsius Dominicus, editor et illustrator Operum S. Hieronymi, animadvertit Annos Domini citatos in Eusebii Chronico a Divo Hieronymo Latine reddito, additionis esse valde posterioris, LIV. Explicat quoque, unde prodierit Pontificis Maximi titulus Chromatio datus in Praefatione [Col. 1199] Rufini ad eumdem, etc., ex editione Rufiniana Renati Laurentii De la Barre, XLVIII et 115 et seqq.
    Verbis non solum operandum est, sed etiam factis, 44, 45. Verba inutilia et otiosa quare vetentur? 47, 48.
    Via Annia Aquileiensis. Exhibetur inscriptio recens Aquileiae detecta, quae viam Anniam Aquileiensem prodit, hactenus ignotam omnibus Aquileiensium Antiquitatum scriptoribus, LIX, LX. Haec inscriptio genuina est, nihilque in ea vitiatum irrepsit, LX. Locus inquiritur prope Aquileiam, ubi probabiliter haec Annia via Aquileiensis fuerit, LXVIII. Hac fortasse via prope aquas sita utebatur S. Chromatius ut ab Aquileia ad Portum Romatinum pergeret, et ut a Portu Romatino Aquileiam rediret, ibid.
    Via Annia Romana. De hac nihil in Scriptoribus antiquis, et parum admodum in inscriptionibus, LXVI et seq. Ex iis tamen viis erat, quae porrigebantur per Italiae regiones, quae inter Romam et Eridanum sunt, LXVII.
    Via Appia. Cujusdam Appiae viae Aquileiensis in Chartis veteribus indicatae meminit Bertolus: sed haec potius via Annia est, de qua Inscriptio Lapidis recens detecti, LXVII. [Col. 1200] Via Gemina Aquileiensis. Hujus viae inscriptionem referunt Bertolus, Asquinus, Filiasius cum lacuna trium linearum, signata per continuam punctorum seriem. At Cortinovius, post accuratam lapidis inspectionem, lacunam ipsam emendavit, spatiolis vacuis interjectis; et Hadriani principis nomen ingeniose inseruit, LXI, LXIII.
    Vindictae retributio a Domino prohibetur, et quare? 63, 64.
    Voluntas Dei, quam in Oratione Dominica fieri postulamus, quaenam sit? 77, 78.
    Zaccaria Franciscus Antonius. Hic post Fontaninum, Fortunatianum episcopum Aquileiensem purgavit defenditque ab Ariani dogmatis labe, et ab imputatione fractae constantiae Liberii papae, XXVI.
    Zucculi Leopoldus et Sanctes fratres, laudati, et testes citati pro recens detecto Aquileiensi lapide, viam Anniam Aquileiensem indicante, LX.
    Zurla Placidus. Ejus epistola de nupero invento Mauri Boni plumbearum laminarum litteratarum, ex Corrariana litteratorum vetusta societate Veneta, scriptoribus omnibus hactenus ignota, LVI et seq.






[Col. 1199]
INDEX RERUM ET VERBORUM QUAE IN OPERIBUS S. GAUDENTII CONTINENTUR, A col. hujus tomi 791 usque ad 1006.
[1Kb]

    Adulari divitibus, Christianae libertati deforme, 306. e in g permutata, 230 not.
    Aetas ad episcopatum requisita, 332 not.
    Aeterna vita non acquiritur per notitiam secretorum, sed per efficientiam operum bonorum, 350.
    Affligo, Aggravo, Acquiesco, 251 not.
    Agni paschales utrum in templo, an in domo mactati, 233 not. et 239 not.
    Alae Fidei, 323.
    Ambrosius, 218. Communis pater vocatur, 334. Venerabilis antistes, 367 et ibid. not.
    Ambrosius, Augustinus, Hieronymus, haereticorum oppressores, 417.
    Anaunenses martyres, 339 not.
    Anauniae vallis ubi, ibid.
    Andreas primum Joannis discipulus, deinde Salvatoris, 337. Passus apud Patras Achaiae urbem, 339.
    Angeli conscientias intueri non possunt, 225.
    Anicii, Graece invicti, 330 et ibid. not.
    Aniciorum progenies, 327 et ibid. not.
    Animae excisio ex Israele quid sit, 264 not.
    Anni initium unde sumendum, 232 not.
    Ansoaldus Brixiae episcopus, 400.
    Apes an sine coitu nascantur, 363 et ibid. not.
    Apostoli dictum devirginibus quomodo intelligendum, 270.
    Apostoli ex officio vocabulum sortii, 228. Unde dicti, ibid. not. Filii excussorum, 228 et ibid. not.
    Apostoli Petrus, et Paulus, an passi Nerone Romae agente, 368 not.
    Apostolici sacerdotes, 259, 335.
    Apostolici viri, 336.
    Appendices Dominicae Resurrectionis, 361 not.
    Aprilis secundus mensis, 232.
    Architriclinus ex sacerdotali ordine delectus, 289. Ejus officium, ibid. et not.
    Arius simulat confessionem catholicae fidei, 361 et ibid. not. Turpiter moritur, ibid.
    Armeniae frigora immania, 341, 342 et ibid. not.
    Arripere opera pietatis, 320 et ibid. not.
    Ascodrogitae, seu Ascitae, 279 not.
    Auctor Commentariorum in Job notatus, 223 not.
    Auctor Operis de moderatione ingeniorum laudatus, 222 not., 248 not.
    Auctor Praenotionum Mystagogicarum, 271 not.
    Auctor Quaestionum Hieronymianarum castigatus, 314 not.
    Auctores Actorum Lipsiensium castigati, 309 not.
    Azyma cum amaritudine manducanda, 277 et not.
    Azyma subcinericia, 265 et ibid. not.
    Babylon, idem ac confusio, 221.
    Bacchinius (Benedictus abbas) laudatus, 332 not.
    Baculi correptionum, 259.
    Baculus, 258 et ibid. not.
    Balbutire spiritum male legebatur in editis, 254 not.
    Balneae, non balnea, 343 not.
    Baluzius (Stephanus), 221 not., 226 not., 239 not., 283 not. Laudatus, 231 not., 253 not., 271 not.
    Baptismi opus non in nominibus, sed in nomine celebratur, [Col. 1200] 326.
    Baptismum pro Baptismus, 249 et ibid. not.
    Baptismus per mersionem adhuc retinebatur aevo Adel manni, 309 not.
    Barbari tempore Gaudentii Italiae imminebant, 317 et ibid. not.
    Barbarorum importunitas, 336.
    Barthius (Gaspar), 220 not., 355 not., 357 not. Emendatus, 230 not., 366 not. Laudatus, 338 not.
    Basilica Concilii Sanctorum olim Brixiae, 336 not.
    Basilii neptes Caesareae in monasterio degentes, 340. Quadraginta Martyrum reliquias ab avunculo acceptas, Gaudentio tribuunt, ibid.
    Basilius SS. Quadraginta Martyrum laudator, 341.
    Batus, genus mensurae liquidorum, 347 not.
    Benedictini editores Hieronymi, laudati, ac defensi, 314 not.
    Benivolus, 217. Caput honoratorum, ibid. Ejus pietas, ac religio, ibid. Philastrii doctrinis imbutus, 218. Magister memoriae, ibid. A Justina frustra tentatus ut contra Catholicas Ecclesias dictaret, 219. Eligit magis privatus vivere, quam mortuus militare, ibid. Graviter aegrotat, ibid. Exigit a Gaudentio ut Paschales Sermones scribat, ibid. Cogit eum ut alios Sermones emendet, 220.
    Bertramus (Bonaventura), 264 not.
    Birkeimeri lapsus, 220 not.
    Blanchinus (Franciscus), 336 not.
    Bochartus (Samuel), 350 not., 364 not.
    Bona (Joannes Card.), 238 not. Laudatus, 271 not.
    Borromaeus (Carolus) laudatus, 367 not.
    Brissonius (Barnabas Card.), 311 not.
    Brixianarum mulierum luxus reprehenditur, 320 et ib. not.
    Brodium, 244 et ibid. not.
    Budaeus a Jungermanno correctus, 285 not.
    Buxtorfius (Joannes), 232 not., 263 not., 267 not., 303 not.
    Caesarea, maxima Cappadociae civitas, 340.
    Caesariensis Ecclesia, 345.
    Calami tam perspicui, quam occulti, quid, 220 not.
    Calciamenta, 239 et ibid. not.
    Calendae, idus, et nonae, ita a Gentilibus vocatae, 232.
    Caliga, et caligula, 258 not.
    Camelus per foramen acus, Hebraeorum adagium, 350 not.
    Cana quid significet, 274. Ubi sita, 275.
    Canus (Melchior), 248 not.
    Cantores in conviviis Christianorum adhibiti, 272 not. Reprehenduntur, 272 et ibid. not.
    Carceratus, 348 not.
    Casaubonus, 295 not., 304 not. Castigatus, 289 not.
    Cellarius (Christophorus), 251 not., 258 not.
    Certamen nostrum contra vitia carnis est, 316.
    Chiliastarum genus duplex, 245 not.
    Christiana religio ab ethnicis passim traducta, 227 not.
    Christianum esse omnia supergreditur, 341 et ibid. not.
    Christus eodem die resurgit quo mundum creaverat ex nihilo, 232. Sexta feria, qua hominem fecerat, pro eodem passus, 233. Acceptus decima die mensis primi, quartadecima [Col. 1201] immolatur, 246 et ibid. not. Ejus praedicatio unius anni tempore impleta, 249 et ibid. not. Postquam resurrexit, non intravit synagogam Judaeorum, 252. Variis nominibus a populo Judaeorum appellatus, 302. In crucem elevatus, quomodo ad se omnia traxerit, 315. Deus in veteri Testamento praenuntiatur, in novo autem demonstratur, 312. Quare Judam leniter tractaverit, 314, 315. Vermi comparatus, 363.
    Chrysopolitanus (Zacharias), 346 not.
    Ciborum licentia utendum est, non abutendum, 331.
    Cinelliani Plutei laudati, 289 not.
    Clarius (Isidorus) Brixianus, 222 not., 349 not., 365 not.
    Codex Evang. ms. monasterii S. Juliae Brixiae, 222 not.
    Coeno vitiorum obliti, 327 et ibid. not.
    Cogitationum improbarum maculae, 224.
    Colubrini gestus, 272 et ibid. not.
    Concilia Sanctorum, 336 et ibid. not.
    Concilium Sanctorum, olim Brixiae Basilica, 345.
    Conjugalis opprobrii intestini dolores, 225.
    Convivia Christianorum qualia esse debeant, 254 et ib. not.
    Cotelerius (Joan. Baptista), 297 not.
    Crucialia vulnera, 360 not.
    Cruciarum Domini, 360 not.
    Cuneus (Petrus), 303 not.
    Cuperus (Gisbertus), 283 not.
    David ter unctus, 306 not. Ejus psalmus idiographus extra Ordinem, 306 not.
    Dausquius (Claudius), 251 not.
    Dedicatio, vel immolatio idolis, 311 et ibid. not.
    Defecti pro deficientes, 269 et ibid. not.
    Dei facta rebelli spiritu discutienda non sunt, 325. Fidem servat qui mandati ejus jura non violat, 329. Praescientia non fallitur, 218. Providentia mundus gubernatur, 227 et ibid. not. Quies operosa est, 296. Requies quomodo intelligenda, 294. Sagittae interdum mortem inferunt, interdum beatitudinem praestant, 229.
    Dei Filius quomodo Patre minor, 363.
    Deum imperantem nemo sine poena sacrilegii discutit, aut contemuit, 328.
    Deus non malitiose, sed providenter facit divites, 222. Quare justos castiget, 226 Natura unus est, positione plures, 239. Facilius necessitati, quam praesumptioni ignoscit, 265.
    Deus, vox saepenumero in mss. sublata, ejusque loco repositum Dominus, 300 not.
    Dexterae partis opera, 353.
    Diabolus quomodo dicatur Mundi princeps, 310. Post adventum Christi duplicato contra homines furore succenditur, 352.
    Dies in Script. numerantur secundum Lunae cursum, 232.
    Dies superstitionum quinam, 235 et ibid. not.
    Disciplina Arcani, 238 not.
    Divinitas vino, humanitas aquae comparata, 360 et ib. not.
    Doctrina veritatis quaenam bona conferat, 228.
    Dominicus, primus dies, 232. In Scripturis dicitur prima sabbati, 233.
    Dominus naturarum creator, de pane efficit proprium corpus, et de vino sanguinem suum, 240.
    Domus Christiani qualis esse debeat, 272.
    Domus quae nihil a theatris discrepant, infelices, 272.
    Domus proximae Flamineis, 396 et ibid. not.
    Doxologia Patribus usitata, 250 not
    Dupinius Gaudentii reprehensor, 312 not. Gaudentium laudat, ibid. et not. Gaudentii sensum non assequitur, 316 not.
    Duplex substantia in Christo, 357.
    Ecclesia hiemalis Brixiae, 389.
    Ecclesia Lunae comparata, 245. Crescit, et minuitur, ibid.
    Ecclesia S. Joannis deforis Brixiam, 336 not. An eadem cum basilica Concilii Sanctorum, ibid.
    Ecclesiae disciplina quaenam olim in dispensatione patrimonii Ecclesiastici, 318 not.
    Edissero, ac dissero, 234 not.
    Eleemosynae largiter, frequenter, gratulanter faciendae, 223.
    Eleemosyna ignem peccatorum exstinguit, 316.
    Eleemosynas raro largientes reprehenduntur, 319.
    Elmenhorstius (Geverhartus), 228 not., 254 not.
    Elementa tam coelestia, quam terrena, humano generi serviunt, 296.
    Elementorum renovatio post hujus saeculi finem, 245.
    Episcopi, summi sacerdotes vocati, 332 et ibid. not. Apostolici viri, 373 not. Die Ordinationis suae concionem habere soliti, 332 not. Olim in alienis urbibus ad concionandum invitati, 367 not.
    Episcopi Orientales communionem Gaudentio denegant, nisi redire Brixiam promittat, 333.
    Episcopi praesentes in concione laudati, 336 et ibid. not.
    [Col. 1202] Episcopi, vel presbyteri concionantis sermonem altera nonnumquam episcopi astantis concio excipere olim solebat, 336 et ibid. not.
    Episcoporum exempla qui ut se ab episcopatu subtrahent, aetatem opponebant, 334 not.
    Error quorumdam Christianorum circa Spiritum sanctum, 288.
    Et caetera, 307 et ibid. not.
    Evangelici textus hyperbole, 302 not.
    Exaratus vermibus, 225 et ibid. not.
    Exodus idem ac egressio, 234
    Exterminatio fermenti, 263 not.
    Exterminator non percussit Aegyptios, sed Deus, 262. Eorum amicus, et princeps erat, ibid. Percutere vult Hebraeos, Deo percutiente Aegyptios, 262 et ibid. not.
    f in s permutata, 286 not.
    Fabricius (Georgius), 353 not.
    Fabricius (Joan. Albertus), 297 not., 306 not., 301 not.
    Favillas Martyrum honorare, 345 et ibid. not.
    Fenerare Deo, 321 et ibid. not.
    Ferrarius (Franciscus Bernardinus), 217 not. et in not. item 220, 237, 238, 251, 332, 334, 367.
    Ferrarius (Octavius), 244 not., 394 not.
    Ferri acies, et ignis ustio, modo ad interitum, modo sanandi gratia adhibentur, 228.
    Festivitas nuptiarum, 269 et ibid. not.
    Feu-ardentius (Franciscus), 297 not., 331 not. Castigatus, 234 not., 249 not.
    Filii excussorum, Apostoli, 228 et ibid. not.
    Flaminia, domus Flaminis, 396 not.
    Flaminius (M. Antonius) laudatus, 306 not.
    Flamonium, 396 not.
    g pro c positum initio dictionis, 258 not.
    Galeardus (Julius), 266 not. Laudatus, 203, 204.
    Gallica, et Gallicula, 258 not.
    Gaudentius petente Benivolo Paschales Sermones scribit, 219. Eodem cogente alios emendat, 220. De Notariis queritur qui Sermones suos colligebant, 220. Bis in Vigiliis populum allocutus, 251 et ibid. not. Criticae artis non imperitus, 314 not. Ejus Tractatus nonnulli deperditi, 322 not. Ejus Sermo coram Ambrosio habitus, 332 not. Ut se ab episcopatu subtrahat, aetatem opponit, 333. Per urbes Cappadociae Jerusalem pergit, 340. A Basilii neptibus, Quadraginta Martyrum reliquias accipit, 340. Ejus sermo habitus Mediolani, 367 not. Quandonam conscriptus, 373 not.
    Gervasius et Protasius martyres, 339. Ambrosio se revelare dignantur, ibid.
    Gleba pro cadaver, 392 et ibid. not.
    Godwinus (Thomas), 264 not., 267 not., 303 not.
    Graecorum supputatio de tempore diluvii, 298 not.
    Gregorii Turonensis narratio, Gaudentii loco an confirmetur, 339 not.
    Gregorius (Joannes) reprehensus, 306 not.
    Gronovius (Joan. Fridericus), 321 not.
    Grotius (Hugo), 301 not.
    Hauritorium verbi, 334.
    Heinsius (Daniel) ejusque editio Livii emendata, 353 not.
    Hieronymus a Gaudentio Merula perperam castigatus, 317 not.
    Hierosolymae locus sacrificiis electus, 233 et ibid. not.
    Hierosolymitana peregrinatio olim frequens, 340 not.
    Hominibus singulis sex quaedam insunt, 286.
    Honorati quinam, 218 et ibid. not.
    Hornius (Georgius) castigatus, 340 not.
    Hus regio ubi sita, 223 not.
    Hydriae nonnullae lapideae Nuptiarum Canae ubinam asservatae, 285 not.
    Hyperbole textus Evangelici, 302 not.
    Idola adhuc colebantur tempore Gaudentii, 319 et ib. not.
    Idolatria, fere semper in codd. mss., raro Idololatria, 221 not., 255 not.
    Idololatria unde initium sumpserit, 253 et ibid. not. Ejus partes quaenam, ibid.
    Idolothytae victimae, 283.
    Idolothytis vesci Christianos, nefas, 283, 303 not. Gravius est quam carnes prohibitas comedere, 329.
    Ignatii locus, 321 not.
    Immolatio, vel dedicatio idolis, 311 et ibid. not.
    Impiorum prosperitas, 222.
    Incipit, et Explicit, 231 not.
    Incorporatio, 241 et ibid. not.
    Indivisa Trinitatis natura, 324 et ibid. not.
    Inflati gurgitis moles, 278.
    Interior, et exterior homo, si unum sapiant, fratres, 370 et ibid. not.
    Isaiae locus utrum historice, an mystice accipiendus, 295 not.
    [Col. 1203] Italica lingua quandonam orta, 244 not.
    Jesu Nave, 256 not.
    Jejunare abauens reprehenditur, 317.
    Joannes Baptista ultimus, sed maximus prophetarum, 336. An passus in Sebastena urbe, 339 et ibid. not.
    Job rex Arabiae, 223 et ibid. not. Servatur ei conjux non ad solatium, sed ad ultimam tentationem, 225.
    Judaei post adventum veritatis, adhuc umbram sequuntur, 238. Quare pro sacrificio Paschae ab agnis, et haedis sumere jussi, 251. Porcis comparati, 288. Eorum purificatio, ibid. not.
    Judaica traditio de Mundi duratione, 297 not.
    Judicium duplici ratione intelligi potest, 308.
    Jungermanus (Gothofredus), 285 not.
    Jastina Valentiniani uxor, Ariana, 218. Sui temporis Jezabel, ibid. Ambrosium persequitur, ibid. et not. In exsilio moritur, 219 et ibid. not.
    Justorum tribulatio, 222. Triplicem habet rationem, Correctionis, Purgationis, Probationis, 224.
    K pro c saepe usurpata, 370 not.
    Kalendarium Judaicum, 263 not.
    Labores passionis Christi omnibus salutares, 364.
    Lamy (Bernardus) ejusque tractatus de veteri Judaeorum Paschate Gallice editus, 339 not.
    Lex triplex: Naturalis, Mandati, et Litterae, 298.
    Libanus Graece thus significat, 276. Mons apud Phoenices, ibid.
    Liberalitas divini amoris, 276 not.
    Libertas arbitrii, 248.
    Lightfootus (Joannes), 309 not.
    Lindenbrogius (Fridericus), 231 not.
    Lipsiensia Acta castigata, 309 not.
    Lipsius (Justus), 228 not., 232 not., 244 not.
    Lucas Evangelista beatos Apostolos pari merito subsequitur, 338.
    Evangelii librum, et Actus Apostolorum conscripsit, ibid. Passus apud Patras Achaiae urbem, 339.
    Mabillonius (Joannes), 258 not., 271 not.
    Macedoniani, seu Pneumatomachi, 287 not.
    Machabaei, generis nomen, 326.
    Macrius (Dominicus), 258 not., 285 not. Castigatus, 331 not.
    Maffeius (Scipio) laudatus, 369 not. Ejus Dissertatio Italica de Origine Veronensium, ibid.
    Magister memoriae, 219 et ibid. not.
    Magi universarum Gentium legati, 357 et ibid. not.
    Majellus (Carolus) laudatus, 336 not.
    Maimonides (Rabbi), 267 not.
    Mammona Syro sermone pecuniae, 348.
    Mandati lex quaenam, 298 not., 329 not.
    Manichaeis displicet non res nuptialis, sed lex, 270.
    Marcion, et Manichaeus, Scripturas omnes veteris Testamenti respaunt, 264.
    Martianaeus (Joannes), 346 not., 361 not.
    Mare Rubrum a Graecis Erythraeum vocatur, 294.
    Maria Virgo de gente Moabitarum ex matre originem trahit, 277. Sexus causa mulier nuncupatur, 280. Ejus ante partum, et in partu incorrupta integritas, 281. Eadem post divinum partum, 313. Incorruptibilem pariens, et mater, et virgo est, 313.
    Martius primus mensis, 232. A Marte dictus, 232 et ib. not.
    Martyrion Graece, Latine Ecclesia, 340 et ibid. not.
    Martyrium ad vicem baptismi, 344.
    Martyrum sanguis olim gypso collectus, 339 et ibid. not. Cineres furto erepti, vel pretio comparati, 345 et ibid. not.
    Mel offerre, Judaeis lege interdictum, 364.
    Menagius (Aegidius) laudatus, 244 not., 307 not.
    Mensis novorum quare sic dictus, 236 not.
    Mensium, ac dierum nomina a Gentilibus posita, 232 et ibid. not.
    Meriti proprii sibi est causa unusquisque, 315.
    Merula (Gaudentius) immerito Hieron. castigat, 317 not.
    Metreta, mensura Attica congiorum decem, 285 not.
    Meursius (Joannes), 300 not., 356 not.
    Mittens, ac missus in Trinitate cur dicatur, 326.
    Montfauconius (Bernardus), 285 not.
    Morata (Olympia Fulvia), 306 not.
    Moyses, Architriclinus a Gaudentio appellatur, 289.
    Moysi pro Moysis secundo casu, 259 not.
    Mss. Codd. plerumque in fine corrupti, 359 not.
    Mundus quomodo Creatorem ac Judicem suum judicet, 309.
    Mundus veris tempore conditus, 232 et ibid. not. Post sex millia annorum durationem in septimo millenario consummandus, 297 et ibid. not.
    Muratorius (Ludovicus Antonius) laudatus, 340 not.
    Graece, Latine unguentum, 313 not., 315 not.
    Myrothecium, 314 not.
    Myrum fidei, 369 et ibid. not.
    [Col. 1204] Nazarius Martyr, 339. Ambrosio se revelare dignatur, ib.
    Neronis crudelitas Petrum, et Paulum interfecit, 368.
    Nigronus (Julius) ejusque Tractatus de caliga Veterum laudatus, 258 not.
    Nierembergius (Joan. Eusebius), 321 not.
    Nihil nostrum in hoc saeculo, 348.
    Ninive iniquitas eversa per poenitentiam, 248 et ibid. not.
    Nobilitas vera non subsistit ex divitiis, sed cognoscitur in moribus, 327.
    Norisius (Henricus Card.), 226 not., 251 not.
    Notarii latenter appositi, 220 et ibid. not.
    Novenarius numerus dividi aeque non potest, nisi in tribus ter, 398. Ejus significatio, ibid.
    Nox Vigil., 231 et ibid. not. Splendidissima, 255 et ib. not.
    Nuptiae a Deo institutae, ac benedictae, 268.
    Obedientiae laudes, 333.
    Observatio omnium, 253.
    Oenoptae apud Graecos quinam, 289 not.
    , 219. Ab Arianis valde impugnatur, ibid. not.
    Omnigenae, 280 not.
    Opera sabbato vetita quaenam, 304 et ibid. not.
    Orbitates charorum, 225.
    Panis quomodo rationabiliter sit figura corp. Christi, 244.
    Pantagatus (Octavius) Brixianus laudatus, 347 not. Ejus codex ms. Sermonum S. Gaudentii citatur passim.
    Paracletus dicendum, an Paraclitus, 322 not.
    Parentalia, 253 et ibid not.
    Parentes filiis suis perpetuam continentiam imperare non possunt, 271. Vetus hac de re Ecclesiae disciplina quaenam, ibid. not.
    Paschae festivitas cur verno tempore celebrata, 231.
    Paschae Judaici observantia spiritualibus typis referta, 251.
    Paschae nomen ab Hebraea lingua, non a Graeca derivatum, 231 not. Olim phaska, ibid.
    Pascha nonnumquam secundo mense celebratum, 232 et ibid. not. Celebrandi tempus, 233.
    Paschales dies, 217. Octo olim solemnes, ibid. not. In iis conciones quotidie ad populum habitae, ibid. Dies sancti appellati, 218 not.
    Paschales sermones habiti ex suggesto, ac postea in epistolarum figuram conformati, 218 not.
    Pascua feminino genere, 300 not.
    Paulus Gaudentii frater, 356 et ibid. not.
    Pauperes templorum toribus astare debent, 317 not. Praetextu eleemosynae petendae per Ecclesiam vagari prohibiti, ibid. Pauperibus largiri et sibi, et suis utile est, 320. Peccamen pro peccatum, 295 et ibid. not.
    Peccaminum pannis indutus Christus Dominus, 295.
    Peccatores coeli quinam, 299.
    Pecuniae imperare oportet, non servire, 349.
    Peireskius (Nicolaus Fabricius), 285 not.
    Periculum animae in lege sabbati exceptum, 304 not.
    Perizonius (Jacobus) ejusque dissertatio de morte Judae, 315 not.
    Petrus apostolus verso ad terram capite crucifixus, 368 et ibid. not.
    Petrus Brixiae episcopus, Ramperti praecessor, 399. Medicae artis peritus, ibid.
    Philastrii patria ignota, 371 not.
    Philastrius, 218. Brixianae Ecclesiae fundator, 334. Patriarcharum filius, socius, et aemulator, 371. Imitator Pauli apostoli, 372. Arianorum oppugnator, ibid. Ab iisdem verberibus afficitur, ibid. et in not. Ejus liber de Haeresibus, ibid. not. Quando obierit, 390 not.
    Philosophi Gentilium confusa esse apud Christianos omnia judicant, 227 et ib. not. Christianis infensi, ib. not.
    Pictores utrum reprehendendi, quia bovem, et asinum, cunis Domini astantes pingunt, 295 not.
    Pignerius (Laurentius), 311 not.
    Pompa eloquentiae, 220 not.
    Ponceleonius (Consalus) ejusque edit. Physiologi, 354 not.
    Popma (Ausonius) ejusque I. de Oper. servorum, 189 not.
    Praecantationes, 253 et ibid. not.
    Praeceptum non coquendi in sabbato, proprie pertinuit ad tempus mannae, 303 not.
    Prior, idem ac dignior, 366 not.
    Problema, 228 et ibid. not.
    quinam, 309.
    Psalmus idiographus Davidi tributus, 306 et ibid. not.
    Quadragiata Martyres, 340. Eorum reliquiae a Basilii neptibus Gaudantio traditae, ibid. Populis credentibus proponuntur colendae, 341. A Basilio laudati, ibid. Eorumdem passio enarratur, ibid.
    Quintianus (Joan. Franciscus Stoa), 322 not.
    Reinesius (Thomas) Barthii reprehensor, 309 not. Ejus Epist. ad Daumium, ib. Inscriptio Solis ab eo allata, 330 not.
    Ricciolius (Joan. Baptista) castigatus, 232 not.
    [Col. 1205] Rigaltius (Nicolaus) Tertullianum emendat, 283 et 360 not.
    Rubeus (Octavius) reprehenditur, 336 not.
    Ruinartus (Theodericus), 342 not. Laudatus, 341 not.
    Rutgersius (Janus), 244 not.
    Sabbati dies, Saturni dies appellatus, 233 et ibid. not.
    Sabbati lex male a Judaeis observata, 299.
    Sabbato operabantur justi in Lege veteri, 304 et ibid. not.
    Sabbatum, septimus dies, 232.
    Sacramenta Baptismi, et Eucharistiae, Catechumenis occultata, 237 not.
    Sacramentum, et Mysterium, idem, 255 not.
    Sacramentum Dominici corporis, et sanguinis, quomodo manducandum, 242.
    Sacrificare munus, 254.
    Sanctorum nemo medicina Christi non indiguit, 366.
    Sanguinis, et suffocati prohibitio una et eadem, 330 et ibid. not. Eorum nomine quid vetitum, 331 et ibid. not.
    Savaro (Joannes), 269 not., 341 not., 343 not. Castigatus, 332 not.
    Saxius (Josephus Antonius) laudatus, 387 not.
    Scaliger (Josephus), 267 not. Castigatus, 232 not.
    Scaliger (Julius Caesar), 251 not., 322 not., 364 not.
    Schedula, Scheda, et Schedium, 220 et ibid. not.
    Schminckius (Joan. Hermannus) ejusque editio Eginharti laudata, 253 not.
    Scrinia principum quaenam, 219 not. Praecipua quatuor, ib.
    Scripturarum exponendarum regula, 365 not.
    Senecae liber de Providentia laudatur a Lactantio, 227 not.
    Sepulcrorum mensis vina apposita, 253.
    Sermo Christi tota claritate distinctus est, 363.
    Sigonius (Carolus), 232 not., 236 not.
    Solis Inscriptio ex Reinesio, 330 not.
    Spiritualis, et Spiritalis, 227 et ibid. not.
    Spiritualiter, et Spiritaliter, 339 et ibid. not.
    Squalor teralis custodiae, 221.
    Stoa. Vide Quintianus.
    Strategia, praefectura, seu rei militaris imperium, 309 not.
    Strategi quinam, ibid.
    Stuckius (Gullielmus), 285 not.
    Stupri assiduitas non cohibet luxuriam, sed accendit, 319.
    Suballigaturae, 253 et ibid not.
    [Col. 1206] Suillae carnes quare Judaeis prohibitae, 327. Cur non etiam Christianis interdictae, ibid.
    Tentacula persecutionum, 225.
    Tentationum aestus, 230 et ibid. not.
    Thiersius (Joan. Baptista), 322 not.
    Thomae curiositas ambiguitatis futurae scrupulo satisfecit, 338.
    Thomas, Gaudentii sententia, incredulus non fuit, sed Christi videndi valde cupidus, 337. Passus apud Indos, 339.
    Thomasius (Josephus card.) laudatus, 306 not.
    Thomassinus (Ludovicus), 258 not., 318 not.
    Tillemontius (Sebastianus), 295 not., 346 not. Laudatus, et emendatus, 340 not.
    Tractatus, et Tractare quid, 231 not.
    Tractatus Gaudentii de diversis capitulis Evangelii, ante Paschales conscripti, 299 not. Alii a Notariis excepti, a Gaudentio emendati, 301 not.
    Tres nativitates humano generi concessae, 367.
    Tricliniarchae officium, 289 not.
    Trinitatis natura indivisa, 324 et ibid. not. Mittens, ac missus in ea cur dicatur, 325. In Trinitate est aliud idem, 326.
    Tunc temporis, 328 not.
    Turbella, 356 et ibid. not.
    Urbs Jerichuntis sabbato capta, 304 not.
    Usserius (Jacobus), 321 not.
    Valesius (Henricus), 218 not., 219 not.
    Valla (Laurentius), 346 not.
    Verbum Dei calciatum, 257 et ibid. not.
    Versiculi nolentibus aliquando facti apud Gaudentium, et Eucherium, 355 not.
    Verus Dei cultor quinam, 226.
    Villici parabola valde difficilis, 346.
    Villicus iniquitatis, Diabolus, 351.
    Virginitas conjugio melior, 270.
    Vossius (Gerardus), 271 not.
    Vossius (Gerardus Joannes), 249 not., 251 not., 258 not.
    Vulpius (Joan. Antonius) Bergomas laudatus, 295 not.
    Weitzius (M. Joan.) ejusque ed. Prudentii laudata, 353 not. y in n permutata, 241 not., 369 not.
    Zenonis Veron. episcopi Sermonum ed. Veneta, 367 not.
    Zona pellicea circa lumbos quid significet, 242.






[Col. 1203]
ORDO RERUM QUAE IN HOC TOMO CONTINENTUR.
[Col. 1205]


S. PHOEBADIUS
    PROLEGOMENA. 9
    LIBER CONTRA ARIANOS. 13
    CAPUT PRIMUM.---Disputationis occasio et argumentum. Ib.
    CAP. II.---Arianorum fallaciae. 14
    CAP. III.---Venenum melle litum. 15
    CAP. IV.---Deus unus aut nullus. Caeci haeretici. Ibid.
    CAP. V.---Arianorum blasphemiae. Epistola Potamii. 16
    CAP. VI.---Nicaena synodus. Veritas incorrupta. 17
    CAP. VII.---Substantiae vox explicatur. Ibid.
    CAP. VIII.---Haereticorum objectiones solvuntur. 18
    CAP. IX.---Ignota Christi nativitas. Christus ex Deo, in Deo, cum Deo. 19
    CAP. X.---Verbis, non sensu, haeretici nobis conveniunt. Ibid.
    CAP. XI.---Per Spiritum Dei secreta cognoscimus. 20
    CAP. XII.---Mali doctores quid sentiant, quomodo pugnent. 21
    CAP. XIII.---Christus, speculum Dei majestatis, plenam Patris imaginem reddit. Sabellii haeretici. 22
    CAP. XIV.---Ex sacris litteris doctrina Catholica confirmata.
    23
    CAP. XV.---Ambigue loquuntur haeretici. In Patre Deo Filius Deus. Ibid.
    CAP. XVI.---Filius non potest coepisse post Deum. Pater non est sine Filio. 24
    CAP. XVII.---Haeretici quidquid de Patre negant, de Filio confitentur. Quomodo visibilis Dei Filius. 23
    CAP. XVIII.---Filius Dei unitatis vinculum servans cum Patre, in terris hominem gestabat, neque a coelis aberat. 26
    CAP. XIX.---Ariomanitae aliud ore, aliud corde sentiunt. 27
    CAP. XX.---Alius a Patre Filius distinctione, non divisione personarum. 28
    CAP. XXI.---Locus Rom. XI, 36, expositus. Ibid.
    CAP. XXII.---Quid Patropassiani? Quid Ariani? Fidei regula. 29
    CAP. XXIII.---De Hosio Cordubensi auctoris judicium. 30
    TRACTATUS DE FIDE ORTHODOXA. 31
    PROLOGUS.---Confessio fidei. 31
    Prooeminum. Ibid.
    [Col. 1206] CAPUT PRIMUM.---Nihil periculosius haereticis quibus multa nobiscum paria sunt. 33
    CAP. II.---De Arianorum haereseos confutatione maxime per Scripturae testimonia. 34
    CAP. III.---Solvuntur praecipua Arianorum argumenta. 37
    CAP. IV.---Quo argumento Ariani Deum non esse substantiam probare contendunt. 39
    CAP. V.---Dici non potest in sacris Scripturis non inveniri. Ratio hujus nominis. 41
    CAP. VI.---De natura Dei et variis Verbi nominibus. 42
    CAP. VII.---Praecavetur error qui ex eo nasci posset quod duplex sit Patris et Filii persona. 43
    CAP. VIII.---Haereseos Arianae mysterium detegitur. 45
    LIBELLUS FIDEI. 49




S. ANASTASIUS I PAPA.
    Prolegomena. 51
    VITA S. ANASTASII. Ibid.
    NOTITIA EPISTT. NON EXSTANTIUM. 58
    Monitum in epistolam sequentem. 65
    EPISTOLA PRIMA.---Joanni Hierosolymitano consulenti an Rufinus ob versos e Graeco in Latinum Origenis libros damnandus esset, respondet Anastasius. 68
    EPIST. II.---Simpliciano denuntiat Anastasius, a se quoque Origenianae haeresi inflictum esse anathema. 73
    EPISTOLAE DUAE S. ANASTASIO PERPERAM ATTRIBUTAE. 75
    EPISTOLA PRIMA.---Ad omnes Germaniae ac Burgundiae episcopos. Ibid.
    EPIST. II.---Ad Nerianum consolandum. 78




FAUSTUS MANICHAEUS.
    LIBER CONTRA FIDEM CATHOLICAM. 79




SULPICIUS SEVERUS.
    Prolegomena. Ibid.
    Veterum testimonia de Sulpicio Severo. 81
    CHRONICORUM LIBRI DUO. 95
    Prologus. Ibid.
    LIBER PRIMUS. Ibid.
    LIBER SECUNDUS. 127
    DE VITA B. MARTINI LIBER UNUS. 159
    Auctoris ad Desiderium epistola. 159
    INCIPIT LIBER. Ibid.
    [Col. 1207] EPISTOLAE TRES. 175
    EPISTOLA PRIMA.---Ad Eusebium presbyterum, contra aemulos virtutum B. Martini. Ibid.
    EPIST. II.---Ad Aurelium diaconum, de obitu et apparitione S. Martini. 178
    EPIST. III.---Ad Bassalam, socrum suam: Quomodo B. Martinus ex hac vita ad immortalem transierit. 181
    DIALOGI. 183
    DIALOGUS PRIMUS. Ibid.
    DIALOGUS II. 201
    DIALOGUS III. 211
    APPENDIX AD SULPICIUM SEVERUM. 223
    EPISTOLA PRIMA.---Ad Claudiam, sororem suam, de ultimo judicio. Ibid.
    EPIST. II.---Ad eamdem, de virginitate. 227
    EPIST. III.---Ad S. Paulinum episcopum: Severus cocum mittit ad praeparandos monachorum cibos aptum. 242
    EPIST. IV. Ibid.
    EPIST. V.---Ad Salvium: Conqueritur Sulpicius, rusticos exagitari, juraque et possessiones aliorum usurpari. 243
    EPIST. VI. 244
    EPIST. VII.---Cirtensis plebis ad S. Augustinum, sub falso Sulpicii Severi nomine vulgata. Laudantur sapientia et mansuetudo Augustini in exhortationibus. Ibid.
    EPIST. VIII (Augustini CXLIV).---Ad Cirtenses, de eorum ad catholicam fidem, abjuratis Donatiani partibus, conversione. 246




SECUNDINUS MANICHAEUS.
    EPISTOLA AD AUGUSTINUM. Opp. Aug. t. VIII col. 571.




S. CHROMATIUS.
    Praefalio editoris. 248
    De S. Chromatio veterum testimonia. 309
    Lectiones propriae. 317
    Titulus primae editionis scriptorum S. Chromatii una cum epistola nuncupatoria Joannis Sichardi. 317
    De S. Chromatio Gallandii prolegomena. 319
    S. CHROMATII SERMO DE OCTO BEATITUDIN. 323
    TRACT. XVII IN EVANGELIUM S. MATTHAEI 327
    TRACTATUS PRIMUS.---In caput III Evangelii S. Matthaei. 327 ---TRACT. II.---In caput III. 330.---TRACT. III.---In caput V. 331. ---TRACT. IV.---In caput VI. 337.---TRACT. V.---In caput V. 340. ---TRACT. VI.---In caput V. 343.---TRACT. VII.---In caput V. 345. ---TRACT. VIII.---In caput V. 347.---TRACT. IX.---In caput V. 348. ---TRACT. X.---In caput V. 350.---TRACT. XI.--- In caput V. 353.---TRACT. XII.---In cap. V et VI. 355---TRACT. XIII.---In caput VI. 357.---TRACT. XIV.---In caput VI. 359. ---TRACT. XV.---In caput VI. 363.---TRACT. XVI.---In caput VI. 365. ---TRACT. XVII.---In caput VI. 366.
    DICTA S. CHROMATII. 367




APPENDIX AD S. CHROMATIUM.
    Scripta deperdita. 369
    SCRIPTA APOCRYPHA. Ibid.
    EPISTOLA PRIMA.---De duobus apocryphis libris De Ortu Mariae Virginis et De Infantia Salvatoris, inscriptis. Ibid.
    EPIST. II.---Pseudo-Hieronymi ad Chromatium et Heliodorum.
    371
    EPIST. III.---Pseudo-Hieronymi ad eosdem. 372
    Monitum de sequentibus epistolis. Ibid.
    EPIST. IV.---Ad Hieronymum, de opere Martyrologii colligendo. 373
    EPIST. V.---Responsio Hieronymi. 374
    EXCERPTUM EX HISTORIA LITTERARIA AQUILEIENSI JUSTI FONTANINI. 375
    Ex libri III cap. III. Ibid.
    Ex libri III cap. IV. 389
    FRAGMENTUM EX MONUMENTIS ECCLESIAE AQUILEIENSIS BERNARDI DE RUBEIS EXCERPTUM. 407
    CAP. X.---Mortem obit Valerianus, eligitur Chromatius: an ordinatus a Divo Ambrosio? Ejus patria inquiritur. Interpretationem prophetiae Balaam obtinet ab Ambrosio; eique et Heliodoro Altinensi nuncupat Hieronymus plurium S. Scripturae librorum Latinam versionem et commentarios. Rufinus ex Orientali peregrinatione Romam venit, ubi libros Origenis de Principiis Latine vertit. Dissidium incipit cum Hieronymo; petitque Rufinus Aquileiam. Ipsum Chromatius ad Latinam Eusebianae Historiae versionem inducit. Prima Alarici, Gothorum regis, in Italiam irruptio. 407
    CAP. XI.---De Origenis damnatione; ipseque Rufinus in crimen vocatus, apologiam scribit. Origeniana dogmata damnant Theophilus Alexandriae, Anastasius Romae, Venerius Mediolani, Chromatius Aquileiae. Origenis causam distinguit pontifex a causa Rufini, quem divino reservat judicio. Hieronymi dicta exponuntur. Ab eodem Rufino abjudicatur libellus palinodiae sub ejus nomine vulgatus. 413
    CAP. XII.---Ruptam dolet pacem inter Rufinum et Hieronymum Augustinus Hieronymum ad silentium hortatur [Col. 1208] Chromatius. Rufino in Aquileiensium presbyterorum album ascripto favet. Cum eodem Rufino colit amicitiam Paulinus Nolanus. Chromatio, Gaudentio Brixiano, aliisque nuncupat opera sua Rufinus. Joannis Chrysostomi, sede Constantinopolitana deturbati, causam in Occidente strenuo tutatur
    CAP. XIII.---Mortem obit Chromatius, cujus opera recensentur. Sedem Aquileiensem Augustinus conscendit. Aquileia discedit Rufinus. 426
    FRAGMENTUM EX DISSERTATIONIBUS VARIAE ERUDITIONIS BERNARDI DE RUBEIS EXCERPTUM. 429
    CAPITIS XVIII num. 5 et 6. Ibid.




S. VICTRICIUS ROTHOMAGENSIS.
    Prolegomena. 437
    Praefatio Joannis Lebaeuf. Ibid.
    LIBER DE LAUDE SANCTORUM. 443




PAMMACHIUS ET OCEANUS
    ALIQUOT EPISTOLAE memorantur. 457




S. INNOCENTIUS I PAPA.
    Prolegomena. Ibid.
    EPISTOLAE ET DECRETA. 463
    EPISTOLA PRIMA.---Anysio Innocentius eam in Illyrici Ecclesias potestatem confirmat, quam Anastasius ejusque successores ipsi concesserant. 463
    EPIST. II.---Variae de disciplina praescriptiones. 468
    EPIST. III.---De dissentione corruptaque disciplina Ecclesiarum Hispaniae. 485
    EPIST. IV.---Joannis, Constantinopolitani episcopi: Quam injuste urbe et Ecclesia sua Theophili factione pulsus sit, et quanta mala sive tum, sive postea patrata fuerint. 494
    EPIST. V.---Innocentii I papae ad Theophilum Alexandriae episcopum: Se a Joannis communione discedere non posse, nisi legitimo judicio damnetur. Theophilus ad canonicam synodum provocatur. Ibid.
    EPIST. VI.---Variae de disciplina et moribus praescriptiones. 495
    EPIST. VII.---Ad clerum et populum Constantinopolitanum: Eos ex ipsorummet sententia consolatus Innocentius, iniquam alterius episcopi in locum Joannis viventis subrogationem deplorat. 501
    EPIST. VIII.---Exemplum sacrae Honorii Augusti missae ad principem Orientis Arcadium. 507
    EPIST. IX.---Honorius Arcadium hortatur ut synodum Thessalonicae cogat. 511
    EPIST. X.---Innocentii ad Aurelium Carthaginensem et Augustinum Hipponensem. Ibid.
    EPIST. XI.---Joannis Chrys. ad Innocentium papam. 513
    EPIST. XII.---Joannem Chrysostomum ad patientiam hortatur Innocentius. Ibid.
    EPIST. XIII.---Rufo variarum provinciarum curam committit Innocentius. 515
    EPIST. XIV.---Innocentii Aurelio, de ratione paschali. 517
    EPIST. XV.---Innocentii papae exhortatio ad Julianam nobilem. 518
    EPIST. XVI.---Innocentii Marciano, episcopo Naissitano: De suscipiendis clericis quos Bonosus, antequam damnaretur, ordinaverat. 519
    Monitum in epistolam sequentem. 521
    EPIST. XVII.---Innocentii ad Rufum, Eusebium, etc.: Variae de disciplina praescriptiones. 526
    EPIST. XVIII.---Innocentii Rufo, Gerontio, etc.: De Rubalio et Fauriano damnatis a provincialibus episcopis. 537
    Monitum in epistolas sequentes. 539
    EPIST. XIX.---Innocentii ad Alexandrum, Antiochiae episcopum: De pace. 540
    EPIST. XX.---Ejusdem ad eumdem, de eadem re. 543
    EPIST. XXI.---Innocentii ad Acacium, Beroeae episcopum: Qua conditione Acacio Innocentius communionem concedat. Ibid.
    EPIST. XXII.---Innocentii ad Maximianum episcopum, de Attico Constantinopolitano episcopo. 544
    EPIST. XXIII.---Innocentii Bonifacio presbytero, de pace Antiochenae Ecclesiae impertita. 546
    EPIST. XXIV.---Innocentii Alexandro episcopo: I. Quod prima sedes B. Petri apud Antiochiam esse memoretur; II. Quod non oporteat duos esse metropolitanos episcopos; III. Quod Arian. clerici non sint suscipiendi in offic. suis. 547
    EPIST. XXV.---Innocentii Decentio episcopo Eugubimo: I. De pacis osculo dando post confecta mysteria; II. De nominibus ante precem sacerdotis non recitandis; III. Quod non debeant baptizati nisi ab episcopo consignari; IV. Quod rite omni sabbato jejunetur, etc. 551
    Monitum in epistolas subsequentes. 561
    EPIST. XXVI.---Carthaginensis concilii ad Innocentium: Ut sententiae suae qua Pelagii Coelestiique impietates damnarunt apostolicae sedis accedat auctoritas. 564
    EPIST. XXVII---Milevitani concilii ad Innocentium: Ut inimicorum gratiae Christi perniciosam haeresim quamprimum coerceat. 568
    [Col. 1209] EPIST. XXVIII.---Episcoporum quinque ad Innocentium: Pelagiana haeresis refellitur. 571
    EPIST. XXIX.---Innocentius episcopis Carthaginensis concilii rescribens eorum adversus pelagianos haereticos doctrinam atque sententiam laudat et confirmat. 582
    EPIST. XXX.---Innocentii ad concilium Milevitanum: Patres illius concilii laudat, tum quod haereticos pertinaces segregandos, et correctos censuerint recipiendos, tum quod de rebus anxiis sententiam petierint. Deinde Pelagianam haeresim perstringit. 588
    EPIST. XXXI.---Rescribit Innocentius quinque episcopis, quid de eorum sententia, quid de Pelagii perfidia sentiret, se jam satis notum fecisse: haeretici hujus fautores, si Romae sint, latere; sed ubivis degant, damnandos esse, eorumque saluti prospiciendum: Pelagii in Palaestina purgationem sibi valde esse suspectam; sed judices ejus nec culpare se nec approbare, etc., 593
    EPIST. XXXII.---Aurel Innoc. familiariter resalutat. 597
    EPIST. XXXIII.---Litteras Aurelio mittit Innocentius, Hieronymo reddendas. 600
    EPIST. XXXIV.---Innoc. Hier. ob ea quae passus est consolatur, et quid pro tempore faciendum duxerit declarat. Ibid.
    EPIST. XXXV.---Innocentii ad Joannem Hierosolymitamum: Joannem prospicere debuisse ne tot ac tantis malis quibus afflictae sunt Paula et Eustochium, opprimerentur, ac nisi haec deinceps aut corrigantur aut retundantur, rationem inde redditurum. 601
    EPIST. XXXVI.---Innocentii Probo: Si maritus cujus uxor in captivitatem fuerat abducta, alteram acceperit, revertente prima, secunda mulier debet excludi. 602
    EPIST. XXXVII.---Innocentii ad Felicem episc.: De conditionibus requisitis ut quis ad clericatum promoveatur. 603
    EPIST. XXXVIII.---Innocentii Maximo et Severo: Ut ii qui in presbyt. filios genuerunt, remoneri ab officio debeant. 605
    EPIST. XXXIX.---Innoc. Agapito, Macedonio et Mariano: Quod post poenitentiam nullus ad clerum possit admitti. 606
    EPIST. XL.---Innocentii Florentino episcopo Tiburtinensi: In paroeciam alienam invadere, aut quidquam in ea, inconsulto episcopo, agere non licere. Ibid.
    EPIST. XLI.---Innoc Laurentio episc. Seniensi: Ut Laurentius haeretic. Photini venena sectantes curet expelli. 607
    EPIST. XLII.---Litterarum Pelagii ad Innocentium post mortem ejus, sed cum eum defunctum nesciret, scriptarum fragmenta. 608
    Monitum in fragmentum sequens. 611
    EPIST. XLIII.---Fragmentum epistolae quam ad Severianum episcopum scripsit Innocentius. Ibid.
    APPENDIX AD EPIST. S. INNOCENTII PAPAE. Ibid.
    NOTITIA epistolarum non exstantium quae ad Innocentium attinent. Ibid.
    DECRETA EXEPIST. S. INNOCENTII I EXCERPTA. 623
    EPISTOLAE S. INNOCENTIO ATTRIBUTAE. 627
    Monitum in quatuor epistolas subsequentes. Ibid.
    EPISTOLA PRIMA.---Innocentii ad Arcadium imperatorem: Adversus Arcadium, Eudoxium, Arsacium ac Theophilum sententia profertur. 629
    EPIST. II.---Arcadii Imperatoris ad Innocentium papam: Ut se et Eudoxiam ab excommunicatione liberet. 633
    EPIST. III.---Arcadii imperatoris ad Innocentium: Se insontem esse eorum quae in legatos ipsius et in Joan. admissa sunt; eorum auctores a se punitos. Adeoque relaxet sententiam quae se cum conjuge a sacris mysteriis arcet. Ibid.
    EPIST. IV.---Innocentii ad Arcadium imp.: Arcadium solvit, et sacrorum mysteriorum perceptionem ei permittit. 635
    Jacobi Sirmondi notae posthumae. Ibid.




S. ZOSIMUS PAPA.
    PROLEGOMENA. 637
    NOTITIAE BIOGRAPHICAE. Ibid.
    EPISTOLAE ET DECRETA. 639
    EPISTOLA PRIMA.---Zosimi ad episcopos Galliae: De Privilegiis Ecclesiae Arelatensis. 642
    Monitum in duas epistolas sequentes. 645
    EPIST. II.---Zosimi Aurelio et universis episcopis per Africam constitutis: De causa Coelestii. 649
    EPIST. III.---Ejusdem iisd.: De causa Pelag. et Coelestii. 654
    EPIST. IV.---Ejusdem iisdem: De Urso et Tuentio episcopis illicite ordinatis, ut nusquam in Ecclesiae communione suscipiantur. 661
    EPIST. V.---Ut metropolitanus Arelatensis in provincia Viennensi et in utraque Narbonensi ordinandorum episcoporum habeat potestatem. 665
    EPIST. VI.---Zosimi Hilario episcopo Narbonensis primae: Hilarium nullo niti jure ad ordinandos in prima Narbonensi episcopos, ac ne quid inde sibi usurpet. 666
    EPIST. VII.---Zosimi Patroclo episcopo Arelatensi: Metropolitani dignitas a Proculo usurpata Patroclo asseritur. 668
    EPIST. VIII.---Libellus Paulini diaconi adversus Coelestium, Zosimo episcopo datus. 669
    [Col. 1210] EPIST. IX.---Zosimi Hesichio episcopo Salonitaeno: Variae de clericali disciplina praescriptiones. Ibid.
    EPIST. X.---Zosimi Patroclo: Adversus Proculi ausus et illicitas ordinationes. 673
    EPIST. XI.---Patroclo commissum esse, ut Proculi loco alium episcopum accipiant. 674
    EPIST. XII.---Zosimus Aurelio ac caeteris qui in concilio Carthaginensi affuerunt: Zosimus, auctoritate sedis suae pluribus explicata, certiores Afros facit, se non omnem, ut ipsis visum est, Coelestii verbis fidem commodasse, aut ea immutasse quae de illo a decessore suo statuta sunt. 675
    EPIST. XIII.---Honorii constitutio ad Agricolam praefectum. 678
    EPIST. XIV.---Commonitorium Zosimi papae presbyteris et diaconibus suis Ravennae constitutis. Ibid.
    EPIST. XV.---Commonit. Zosimi papae ad legatos suos. 680
    EPIST. XVI.---Zosimi episcopis per Bizacium constitutis: De spretis judiciorum regulis. 682
    APPENDIX AD EPIST. S. ZOSIMI PAPAE. 685
    NOTITIA scriptorum non exstantium quae ad S. Zosimum attinent. Ibid.
    DECRETA ex epist. S. Zosimi excerpta. 701
    EPISTOLA S. Zosimo papae attributa, cum censura. 704




PAULINUS MEDIOLANENSIS.
    Prolegomena. Ibid.
    VITA S. AMBROSII. 711
    LIBELLUS ADVERSUS COELESTIUM. Ibid.
    LIBELLUS DE BENEDICT. PATRIARCHARUM. 715
    Praefatio. Ibid.
    CAPUT PRIMUM.---Benedictio Ruben. Ibid.---CAP. II.--- Benedictio Simeon et Levi. 718.---CAP. III.---Benedictio Judae. 720.---CAP. IV.---Benedictio Zabulon. 723.---CAP. V. ---Benedictio Issachar. 724.---CAP. VI. ---Benedictio Dan. Ibid.---CAP. VII. Benedictio Gad. 726.---CAP. VIII.---Benedictio Aser. ibid.---CAP. IX.---Benedictio Nephtali. Ibid.--- CAP. X.---Benedictio Joseph. 727.---CAP. XI.---Benedictio Benjamin. 731.




SEVERUS MAJORICENSIS.
    EPISTOLA de Judaeis. Ibid.




S. BONIFACIUS I PAPA.
    Prolegomena. 745
    EPISTOLAE ET DECRETA. 749
    Monitum in tres subsequentes epistolas. Ibid.
    EPISTOLA PRIMA.---Romanorum presbyterorum ad Honorium imperatorem: Bonifacii legitimam, Eulalii vero illegitimam esse ordinationem. 750
    EPIST. II.---Concilii Africani ad Bonifacium: De clericorum causis et appellationibus episcoporum. 752
    EPIST. III.---Bonifacii episcopis per Gallias et septem provincias constitutis: De Maximo Valentinae civitatis episcopo. diversis criminibus accusato, ut in synodo provinciae causa illius discutiatur. 756
    Monitum in duas epistolas sequentes. 758
    EPIST. IV.---Bonifacii Rufo: Ut Corinthii Perigenem, quem expetunt, episcopum accipiant. 760
    EPIST. V.---Ejusdem ad eumdem: Laudatur Rufi vigilantia; officium vicarii sedis apostolicae explicatur. 761
    EPIST. VI.---Augustini, Hipponensis episcopi, ad Bonifacium papam; Laus Bonifacii, epistolis haereticorum respondendi necessitas. 763
    EPIST. VII.---Bonifacii Honorio Augusto: Ut constituatur a principe quatenus in urbe Roma per ambitum numquam pontifex ordinetur. 765
    EPIST. VIII.---Rescriptum Honorii Augusti ad Bonifacium papam. 767
    EPIST. IX.---Theodosii Philippo praefecto provinciae Illyrici: Ecclesiae Constantinopolitanae jura in Illyricum propagantur. 769
    EPIST. X.---Exemplar epist. Honorii imp. ad Theodosium August.: Ut superiorem constitutionem abroget. Ibid.
    EPIST. XI.---Rescriptum Theodosii ad Honorium: Se praecepisse ut, remotis quae sibi subrepta fuerant, illaesa servarentur Romani antistitis per Illyricum privilegia. 770
    EPIST. XII.---Bonifacii I papae ad Hilarium, Narbonensem episcopum: Ut in unaquaque provincia nemo, contempto metropolitano, episcopus ordinetur. 772
    EPIST. XIII.---Bonifacii ad Rufum: Rufum de concessa sibi vicarii B. Petri dignitate Bonifacius admonet, communicatque cum eo, et quid circa varia quae illis in partibus agitantur negotia ad Thessalos scripserit, et quid ipsi agendum res et. 774
    EPIST. XIV.---Bonifacii episcopis Thessaliae: Concessa Rufo potestas, quam nonnulli contemnebant, asserta primum apostolicae sedis auctoritate, confirmatur. 777
    EPIST. XV.---Bonifacii episcopis Macedoniae, Achaiae, Thessaliae, Epiri veteris et novae, Praevalinis et Daciae: Significat Bonifacius negotium Perigenis, quem Corinthiis [Col. 1211] non inconsulto episcopum dederat, Illyrici episcopis discutere non licere. 779
    APPENDIX AD EPISTOLAS S. BONIFACII. 783
    NOTITIA scriptorum non exstantium quae ad Bonifacium I papam attinent. Ibid.
    DECRETA ex epistolis S. Bonifacii excerpta. 789
    EPISTOLAE S. BONIFACIO ATTRIBUTAE. 791
    EPISTOLA PRIMA.---Bonifacii, Justo Dorobernensi episcopo pallium transmittentis. Ibid.
    EPIST. II.---Bonifacii ad episcopum et presbyteros vicarios a papa Zosimo ad Africanam Synodum directos. 791
    Joan. Dominici Mansi in superiorem epist. adnotatio. 792




S. GAUDENTIUS.
    Prolegomena Ibid.
    Praefatio Galeardi. 795
    S. Gaudentii ad Benivolum praefatio. 827
    TRACTATUS VEL SERMONES. 843
    SERMO PRIMUS.---De Exodi lectione primus. Ibid.
    SERMO II.---De Exodi lectione secundus. 852
    SERMO III.---De Exodi lectione tertius. 861
    SERMO IV.---De Exodi lectione quartus. 867
    SERMO V.---De Exodi lectione quintus. 871
    SERMO VI.---De Exodi lectione sextus. 877
    SERMO VII.---De Exodi lectione septimus. 882
    SERMO VIII.---De Evangelii lectione primus. 886
    SERMO IX.---De Evangelii lectione secundus. 898
    SERMO. X.---De Exodi lectione octavus. 912
    SERMO XI.---De Paralytico, 920
    SERMO XII.---De eo quod ait Dominus Jesus: Nunc Judicium est hujus mundi. 928
    SERMO XIII.---Contra avarit. Judae, et pro pauperibus. 953
    SERMO XIV.---De promissione adventus Paracleti. 945
    SERMO XV.---De Machabaeis. 948
    SERMO XVI.---A notariis exceptus prima die ordinationis sancti Episcopi. 955
    SERMO XVII.---Die dedic. basilicae concilii Sanctorum. 959
    SERMO XVIII.---Responsio S. Gaudentii ad Serminium, de villico iniquitatis. 971
    SERMO XIX.---De his Domini verbis: Quia pater major me est. 981
    SERMO XX.---De Petro et Paulo. 993
    SERMO XXI.---Oratio B. Gaudentii, de vita et obitu S. Philastrii episcopi. 997
    Admonitio in sequentem rhythmum. 1001
    CARMEN SAPHICUM ad laudem S. Philastrii. 1003




S. AURELIUS CARTHAGINENSIS.
    Prolegomena. 1007
    EPISTOLA ad omnes episcopos per Byzacenam et Arzugitanam provinciam constitutos. 1009




BACHIARIUS MONACHUS.
    Prolegomena. 1015
    BACHIARII FIDES. 1019
    LIBER DE REPARATIONE LAPSI. 1037




ZACCHAEUS CHRISTIANUS ET EVAGRIUS MONACHUS.
    Prolegomena. 1061
    CONSULTATIONUM ZACCHAEI CHRISTIANI ET APOLLONII PHILOSOPHI LIBRI TRES. 1071
    LIBER PRIMUS. Ibid.
    Praefatio. Ibid.
    CAPUT PRIMUM.---Si Christ. Deus et homo esse possit. 1073
    CAP. II.---Quomodo idem Christus sit Dei filius. 1074
    CAP. III.---Ne sine causa sit haec colluctatio. Ibid.
    CAP. IV.---Si de Christo aliquid poetae dicant. Ibid.
    CAP. V.---Non solum de dictis poeticis, sed de praesentibus miraculis. 1076
    CAP. VI.---Ut quid ad rationem dandam de daemoniis dicatur. Ibid.
    CAP. VII.---Quae necessitas Deo fuit descendendi ad terras. 1077
    CAP. VIII.---De causa Incarnationis. Ibid.
    CAP. IX.---Quare corruptib. hominem Deus suscepit. 1078
    CAP. X.---Quare Deus ex femina nascatur. Ibid.
    CAP. XI.---Quomodo fragilitatem humanam evasit ex Virgine natus. 1079
    CAP. XII.---Quomodo per aetates diversas Deus creverit. Ibid.
    CAP. XIII.---De virtutibus Christi. 1080
    CAP. XIV.---Si Christus alios suscitavit, quomodo morte non caruit. 1081
    CAP. XV.---Qui sit diabolus, vel quod peccatum hominis. Ibid.
    CAP. XVI.---Si Deus impassibilis est, quare irascitur et vindicat. 1083
    CAP. XVII.---Quomodo post diluvium homines sint creati. Ibid.
    CAP. XVIII.---Unde origo Judaeorum. 1084
    CAP. XIX.---Quare post egressionem Aegypti in eremo ducti sunt, vel cur Lex data sit. 1087
    [Col. 1212] CAP. XX.---Si lex plus attulit hominibus quam natura. 1088
    CAP. XXI.---Quare salus hominum tam tarde advenerit. 1089
    CAP.---XXII.---Si praefinita consummatio sit, an ordo exhibeat finem. 1090
    CAP. XXIII.---Si corpora reformentur in resurrect. 1091
    CAP. XXIV.---De neglectis et a bestiis devoratis. 1092
    CAP. XXV.---Quomodo moles coeli aut facta sit aut fine praetereat. 1093
    CAP. XXVI.---Si mundus reparetur in melius. 1094
    CAP. XXVII.---Cur frustra adorentur idola si in templis donant responsa. 1095
    CAP. XXVIII.---Si Deus solus debetur honorari, quare et homines honorantur, et imagines sculpuntur in vasis Dei. 1096
    CAP. XXIX.---Quare Christiani fatum non credunt. 1097
    CAP. XXX.---Si Diabolus in occultis nocet, quomodo potest in cursibus lunae et siderum, cum sint in praesenti, nocere. 1098
    CAP. XXXI.---Qui sint daemones, et a quo diabolus. 1099
    CAP. XXXII.---Cur Deus, praescius futurorum, fecerit diabolum. 1101
    CAP. XXXIII.---Si peccavit diabolus cum sociis, quare non statim interfectus est. 1102
    CAP. XXXIV.---Quare Deus non angelum misit, qui aut hominem restitueret aut diabolum perderet. 1103
    CAP. XXXV.---Cur iniqui florent et recti premuntur. 1104
    CAP. XXXVI.---Si justus est Deus, quare infantes malis afficiuntur. Ibid.
    CAP. XXXVII.---Quae sit plenitudo legis. 1106
    CAP. XXXVIII.---Confessio fidei. 1107
    LIBER II. Ibid.
    Praefatio. Ibid.
    CAPUT PRIMUM---Si sit tertia in relig. honore persona. 1109
    CAP. II.---Si Spiritus sanctus Deus sit. 1110
    CAP. III.---Si Scripturis sanctis possit firmari haec elocutio. 1111
    CAP. IV.---Quid Judaeis respondendum sit. 1112
    CAP. V.---Si et in aliis seducantur Judaei praeter id quod Dei Filium non credunt. 1114
    CAP. VI.---Si Dominicae passionis sacramenta prophetarum oraculis sunt praedicta. 1116
    CAP. VII.---Cur antiquae legis portio sit recisa, vel quae volumina observantiam justitiae tradiderint. 1118
    CAP. VIII.---Quae sit Judaeis in circumcis. justitia. 1121
    CAP. IX.---Cur patriarchis licuit habere in conjugio plures. 1122
    CAP. X.---Quae gentium offensae; cur, Judaeis, quibus prius lex data est, abjectis, gentes quotidie amplectatur Deus edocet. 1124
    CAP. XI.---Quae haereticorum genera vel errores. 1126
    CAP. XII.---Contra Manichaeos, qui duos dicunt esse Dei filios. 1128
    CAP. XIII.---Contra Marcionitas et Photinianos. 1130
    CAP. XIV.---Contra Sabellianos. 1133
    CAP. XV.---Contra Patripassianos. 1135
    CAP. XVI.---Contra Arianos. 1136
    CAP. XVII.---Contra Novatianos. 1139
    CAP. XVIII.---Quae Novatianis respondenda sint. 1141
    CAP. XIX.---Quae sit mysteriorum divinorum integra plenitudo. 1144
    CAP. XX.---Confessio ad Deum. 1146
    LIBER TERTIUS. Ibid.
    Praefatio. Ibid.
    CAPUT PRIMUM.---Quae opportuna sit vivendi forma. 1147
    CAP. II.---Quae sit sublimioris vitae regula conservanda. 1150
    CAP. III.---Quae instituta monachorum, vel quare a multis odio habeantur. 1151
    CAP. IV.---Si fideles monachi a Dei praecepto haec gerant. 1154
    CAP. V.---Ex quibus Scripturis continentia vel virginitas praedicentur; vel si praeceptum est ut conjugio pro Dei amore renuntietur. 1155
    CAP. VI.---Quae consuetudo psallendi orandique sit, vel unde monachis haec praecepta venerunt. 1157
    CAP. VII.---Si Antichristus veniet, aut quo mundus fine claudatur. 1159
    CAP. VIII.---Quando adveniet, vel quae longinquitas regni ejus. 1161
    CAP. IX.---Quibus Scripturis repromissa sit resurr. 1163
    CAP. X.---Oratio ad Deum. 1165
    ALTERCATIO INTER THEOPHILUM CHRISTIANUM ET SIMONEM JUDAEUM, EVAGRIO AUCTORE. Ibid.
    EVAGRII SENTENTIAE. 1181
    I.---Ad eos qui in coenobiis et xenodochiis habitant fratres. Ibid.
    II.---Ad virgines. 1185
    Indices analytici. 1187


